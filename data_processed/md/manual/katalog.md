# katalog

KATALÓG PODPORNÝCH OPATRENÍ
Schválilo Ministerstvo školstva, výskumu, vývoja a mládeže Slovenskej republiky
pod číslom 2024/17370:1-E1660 s platnosťou od 1. septembra 2024.
Vydanie: druhé
Rok vydania: 2024
Vydané Národným inštitútom vzdelávania a mládeže v rámci realizácie
Plánu obnovy a odolnosti, ktorý je financovaný Európskou úniou –
NextGenerationEU.
2024

Obsah
ÚVOD ........................................................................................................................................... 5
1. VERTIKÁLNY MODEL ........................................................................................................ 8
1.1 VŠEOBECNÉ PODPORNÉ OPATRENIA ................................................................... 9
1.2 CIELENÉ PODPORNÉ OPATRENIA .......................................................................... 9
1.3 ŠPECIFICKÉ PODPORNÉ OPATRENIA .................................................................. 10
2. LEGISLATÍVNE VÝCHODISKÁ ........................................................................................... 18
2.1 Záväzné medzinárodné dokumenty............................................................ 19
Všeobecný komentár č. 4 Výboru OSN pre práva osôb so zdravotným
postihnutím ...................................................................................................................... 19
Dohovor o právach dieťaťa.......................................................................................... 20
Charta základných práv Európskej únie (2016/C 202/02) .................................... 21
Odporúčanie Rady (EÚ) z mája 2019 o vysokokvalitných systémoch
vzdelávania a starostlivosti v ranom detstve (Rada EÚ, 2019) ............................ 21
3. PODPORNÉ OPATRENIA ................................................................................................... 23
3.a) POSKYTOVANIE VÝCHOVY A VZDELÁVANIA NA ZÁKLADE ÚPRAVY CIEĽOV,
METÓD, FORIEM A PRÍSTUPOV VO VÝCHOVE A VZDELÁVANÍ .................................. 24
3.b) POSKYTOVANIE VÝCHOVY A VZDELÁVANIA NA ZÁKLADE ÚPRAVY OBSAHU
VÝCHOVY A VZDELÁVANIA A HODNOTENIA VÝSLEDKOV DOSIAHNUTÝCH DEŤMI
ALEBO ŽIAKMI VO VÝCHOVE A VZDELÁVANÍ ................................................................. 29
Úpravy hodnotenia výsledkov dosiahnutých deťmi alebo žiakmi vo výchove a
vzdelávaní ......................................................................................................................... 30
Úpravy obsahu výchovy a vzdelávania ...................................................................... 31
3.c) ZABEZPEČENIE ČINNOSTÍ NA ROZVOJ POHYBOVEJ SCHOPNOSTI,
ZMYSLOVÉHO VNÍMANIA, KOMUNIKAČNEJ SCHOPNOSTI, KOGNITÍVNEJ
SCHOPNOSTI, SOCIÁLNO-KOMUNIKAČNÝCH ZRUČNOSTÍ, EMOCIONALITY A
SEBAOBSLUHY ......................................................................................................................... 34
3.d) ČINNOSŤ NA PODPORU DOSAHOVANIA ŠKOLSKEJ SPÔSOBILOSTI ................ 40
3.e) ZABEZPEČENIE POSKYTOVANIA KURZU VYUČOVACIEHO JAZYKA ŠKOLY
ALEBO INEJ PODPORY PRI OSVOJOVANÍ SI VYUČOVACIEHO JAZYKA ŠKOLY ....... 44
3.f) ZABEZPEČENIE DOUČOVANIA ALEBO CIELENÉHO UČENIA NA DOSIAHNUTIE
NAJVYŠŠIEHO INDIVIDUÁLNEHO KOGNITÍVNEHO POTENCIÁLU DIEŤAŤA ALEBO
ŽIAKA ......................................................................................................................................... 48
3.g) SKVALITNENIE PODMIENOK VÝCHOVY A VZDELÁVANIA ŽIAKOV ZO
SOCIÁLNE ZNEVÝHODNENÉHO PROSTREDIA ................................................................ 51

3.h) ZABEZPEČENIE VZDELÁVANIA SA VO VYUČOVACOM PREDMETE ALEBO VO
VZDELÁVACEJ OBLASTI VO VYŠŠOM ROČNÍKU ............................................................. 53
3.i) ZABEZPEČENIE OSOBITNÝCH FORIEM KOMUNIKÁCIE DIEŤAŤA SO
ZDRAVOTNÝM POSTIHNUTÍM ALEBO ŽIAKA SO ZDRAVOTNÝM POSTIHNUTÍM
SO ŠKOLOU ALEBO SO ŠKOLSKÝM ZARIADENÍM ......................................................... 56
3.j) ČINNOSŤ NA PODPORU SOCIÁLNEHO ZARADENIA .............................................. 61
3.k) ČINNOSŤ NA PODPORU PREDCHÁDZANIA UKONČENIA ŠKOLSKEJ
DOCHÁDZKY V NIŽŠOM AKO POSLEDNOM ROČNÍKU ZÁKLADNEJ ŠKOLY ALEBO
STREDNEJ ŠKOLY .................................................................................................................... 65
3.l) ŠPECIALIZOVANÉ KARIÉROVÉ PORADENSTVO ....................................................... 70
3.m) ZABEZPEČENIE PÔSOBENIA PEDAGOGICKÉHO ASISTENTA V TRIEDE ............ 75
3.n) POSKYTOVANIE ZDRAVOTNEJ STAROSTLIVOSTI .................................................. 79
3.o) ZABEZPEČENIE SEBAOBSLUŽNÝCH ÚKONOV PODĽA OSOBITNÉHO PREDPISU
80C)V ČASE VÝCHOVNO-VZDELÁVACIEHO PROCESU ..................................................... 81
3.p) POSKYTNUTIE ŠPECIÁLNYCH EDUKAČNÝCH PUBLIKÁCIÍ A
KOMPENZAČNÝCH POMÔCOK ........................................................................................... 84
3.q) ZABEZPEČENIE ÚPRAVY PRIESTOROV ŠKOLY URČENÝCH NA PODPORU
VNÍMANIA A NADOBÚDANIE ZRUČNOSTÍ...................................................................... 89
3.r) ODSTRAŇOVANIE FYZICKÝCH BARIÉR V PRIESTOROCH ŠKOLY ALEBO
ŠKOLSKÉHO ZARIADENIA A ORGANIZAČNÝCH BARIÉR PRI VÝCHOVE A
VZDELÁVANÍ ............................................................................................................................ 95
3.s) ZABEZPEČENIE DIÉTNEHO STRAVOVANIA ............................................................ 100
3.t) PREVENCIA NA PODPORU FYZICKÉHO ZDRAVIA, DUŠEVNÉHO ZDRAVIA A
PREVENCIA VÝSKYTU RIZIKOVÉHO SPRÁVANIA ......................................................... 103
3.u) KRÍZOVÁ INTERVENCIA .............................................................................................. 106

ÚVOD
Slovenská republika (ďalej len „SR“) v máji 2023 zaviedla do regionálneho školstva
nový systém podporných opatrení vo výchove a vzdelávaní. Podporné opatrenia
boli zavedené do zákona č. 245/2008 Z. z. o výchove a vzdelávaní (školský zákon)
a o zmene a doplnení niektorých zákonov v znení neskorších predpisov (ďalej len
„školský zákon“) novelou č. 182/2023 Z. z. s účinnosťou od 30. mája 2023.
Slovenská republika sa vo viacerých strategických dokumentoch zaviazala k
zavedeniu nového modelu podporných opatrení vo výchove a vzdelávaní. Jedným
z dokumentov je aj Plán obnovy a odolnosti SR, Komponent 6 Dostupnosť, rozvoj
a kvalita inkluzívneho vzdelávania na všetkých stupňoch Reforma 2 Definícia
konceptu špeciálnych výchovno-vzdelávacích potrieb detí a žiakov a vypracovanie
modelu nárokovateľných podporných opatrení vo výchove a vzdelávaní, vrátane
systému ich financovania.
Katalóg podporných opatrení nadväzuje na strategické dokumenty a už
spracované podporné metodické dokumenty Ministerstvo školstva, výskumu,
vývoja a mládeže Slovenskej republiky (ďalej len „ministerstvo školstva), ktorými
sú:
o Stratégia inkluzívneho prístupu vo výchove a vzdelávaní;
o Prvý akčný plán plnenia Stratégie inkluzívneho prístupu vo výchove a
vzdelávaní;
o Aplikačná pomôcka Ako byť v škole úspešnejší;
o Aplikačná pomôcka na podporu duševného zdravia v školách;
o Manuál debarierizácie škôl a školských zariadení;
o Metodický materiál desegregácie škôl pre zriaďovateľov a riaditeľov „Spolu
v jednej lavici“;
o Charakteristiky jednotlivých stupňov podporných úrovní systému
poradenstva a prevencie;
o Výkonové a obsahové štandardy odborných činností.
Medzi ciele zavedenia systému podporných opatrení patrí:
5

o znížiť podiel detí/žiakov, ktorí nedosahujú ani základnú úroveň zručností,
znížiť socioekonomický vplyv na vzdelávacie výsledky žiakov a podporiť
rovnosť príležitostí vo vzdelávaní,
o zvýšiť podiel detí v predškolskom veku, ktoré sa zúčastňujú na
predprimárnom vzdelávaní,
o znížiť mieru predčasného ukončovania školskej dochádzky so špeciálnym
zameraním na žiakov so zdravotným a sociálnym znevýhodnením,
o prispôsobenie vzdelávania individuálnym potrebám každého
dieťaťa/žiaka.
Systém podporných opatrení má za cieľ, aby deti alebo žiaci čeliaci prekážkam v
prístupe k výchove a vzdelávaniu a pri učení sa dostávali vhodnú podporu cez
jednotlivé podporné opatrenia za účelom naplnenia ich vzdelávacieho potenciálu
i právo týchto detí/žiakov na inkluzívne vzdelávanie. Prekážkami pri učení sa a v
prístupe k vzdelávaniu sú faktory na strane dieťaťa/žiaka (príp. rodinného
prostredia a pod.), faktory na strane školy (napríklad existencia fyzických bariér v
budove školy). Prekážky môžu mať dočasný charakter.
Zavedenie nových podporných opatrení vo výchove a vzdelávaní prispieva k
tomu, aby školský systém vedel adresnejšie reagovať a plnohodnotnejšie zapájať
do výchovy a vzdelávania deti a žiakov so zdravotným znevýhodnením, deti a
žiakov zo sociálne znevýhodneného prostredia (ďalej len SZP), deti a žiakov
s nadaním, ale aj deti a žiakov, ktorých zdravotný stav, sociálne podmienky,
jazykové schopnosti, správanie, kognitívne schopnosti, motivácia, emocionalita,
tvorivosť alebo zručnosti vyžadujú poskytnutie podporného opatrenia. Je
zameraný na riešenie prekážok vo výchove a vzdelávaní a špeciálne výchovno-
vzdelávacie potreby detí/žiakov čím má snahu zvýšiť šance detí/žiakov na ich
plnohodnotnú výchovu a vzdelávanie a ich úspešnosť nielen vo vzdelávaní, ale aj
v živote a v spoločnosti.
Vertikálny model podporných opatrení je založený na posúdení podpory, ktorú
dieťa /žiak potrebuje na rozvinutie svojho potenciálu. Katalóg podporných
opatrení a sprievodné materiály sa vzťahujú k zneniu školského zákona
schváleného 9.mája 2023. V prípade ďalších legislatívnych zmien, ktoré priamo
alebo nepriamo súvisia so systémom podporných opatrení, bude Katalóg
podporných opatrení aktualizovaný.
Ďalšie špecifiká a financie určuje smernica a metodiky k financovaniu podporných
opatrení zverejnené MŠVVaM SR na: https://podporneopatrenia.minedu.sk.
6

Aktualizácia bude realizovaná na základe podnetov pri zavádzaní podporných
opatrení do praxe, operatívne pri každej zmene právnych predpisov a periodicky
s predpokladom raz za dva roky.
7

1. VERTIKÁLNY MODEL
Školský zákon schválený 9. mája 2023 vymedzuje celkovo 21 podporných
opatrení.
Podpornými opatreniami sú:
a) poskytovanie výchovy a vzdelávania na základe úpravy cieľov, metód, foriem a
prístupov vo výchove a vzdelávaní,
b) poskytovanie výchovy a vzdelávania na základe úpravy obsahu výchovy a
vzdelávania a hodnotenia výsledkov dosiahnutých deťmi alebo žiakmi vo výchove
a vzdelávaní,
c) zabezpečenie činností na rozvoj pohybovej schopnosti, zmyslového vnímania,
komunikačnej schopnosti, kognitívnej schopnosti, sociálno-komunikačných
zručností, emocionality a sebaobsluhy,
d) činnosť na podporu dosahovania školskej spôsobilosti,
e) zabezpečenie poskytovania kurzu vyučovacieho jazyka školy alebo inej
podpory pri osvojovaní si vyučovacieho jazyka školy,
f) zabezpečenie doučovania alebo cieleného učenia na dosiahnutie najvyššieho
individuálneho kognitívneho potenciálu dieťaťa alebo žiaka,
g) skvalitnenie podmienok výchovy a vzdelávania žiakov zo sociálne
znevýhodneného prostredia,
h) zabezpečenie vzdelávania sa vo vyučovacom predmete alebo vo vzdelávacej
oblasti vo vyššom ročníku,
i) zabezpečenie osobitných foriem komunikácie dieťaťa so zdravotným
postihnutím alebo žiaka so zdravotným postihnutím so školou alebo so školským
zariadením,
j) činnosť na podporu sociálneho zaradenia,
k) činnosť na podporu predchádzania ukončenia školskej dochádzky v nižšom
ako poslednom ročníku základnej školy alebo strednej školy,
l) špecializované kariérové poradenstvo,
m) zabezpečenie pôsobenia pedagogického asistenta v triede,
n) poskytovanie zdravotnej starostlivosti,
o) zabezpečenie sebaobslužných úkonov podľa osobitného predpisu80c) v čase
výchovno-vzdelávacieho procesu,
p) poskytnutie špeciálnych edukačných publikácií a kompenzačných pomôcok,
8

q) zabezpečenie úpravy priestorov školy určených na podporu vnímania a
nadobúdanie zručností,
r) odstraňovanie fyzických bariér v priestoroch školy alebo školského zariadenia
a organizačných bariér pri výchove a vzdelávaní,
s) zabezpečenie diétneho stravovania,
t) prevencia na podporu fyzického zdravia, duševného zdravia a prevencia výskytu
rizikového správania,
u) krízová intervencia.
Katalóg podporných opatrení vo výchove a vzdelávaní zahŕňa tri typy podporných
opatrení v zmysle vertikálneho modelu podporných opatrení v súlade s mierou
potrebnej podpory. Z hľadiska identifikovaných potrieb dieťaťa/žiaka vo výchove
a vzdelávaní sa môžu dieťaťu/žiakovi poskytovať viaceré podporné opatrenia
súčasne v rámci všetkých typov podporných opatrení. Podporné opatrenia možno
rozčleniť vertikálnym modelom na:
➢ Všeobecné podporné opatrenia
➢ Cielené podporné opatrenia
➢ Špecifické podporné opatrenia
1.1 VŠEOBECNÉ PODPORNÉ OPATRENIA
Podporné opatrenia sú poskytované všetkým deťom a žiakom bez rozdielu a bez
nutnosti vyjadrenia pedagogického zamestnanca, odborného zamestnanca alebo
zariadenia poradenstva a prevencie. Patria sem podporné opatrenia:
t) prevencia na podporu fyzického zdravia, duševného zdravia a prevencia výskytu
rizikového správania,
u) krízová intervencia.
1.2 CIELENÉ PODPORNÉ OPATRENIA
K poskytnutiu podporných opatrení je potrebné vyjadrenie pedagogických
zamestnancov, odborných zamestnancov školy alebo školského zariadenia alebo
vyjadrenie zariadenie poradenstva a prevencie. Patria sem podporné opatrenia
(podľa § 145a ods. 2, školského zákona):
9

a) poskytovanie výchovy a vzdelávania na základe úpravy cieľov, metód, foriem a
prístupov vo výchove a vzdelávaní,
c) zabezpečenie činností na rozvoj pohybovej schopnosti, zmyslového vnímania,
komunikačnej schopnosti, kognitívnej schopnosti, sociálno-komunikačných
zručností, emocionality a sebaobsluhy,
e) zabezpečenie poskytovania kurzu vyučovacieho jazyka školy alebo inej
podpory pri osvojovaní si vyučovacieho jazyka školy,
f) zabezpečenie doučovania alebo cieleného učenia na dosiahnutie najvyššieho
individuálneho kognitívneho potenciálu dieťaťa alebo žiaka,
j) činnosť na podporu sociálneho zaradenia,
k) činnosť na podporu predchádzania ukončenia školskej dochádzky v nižšom
ako poslednom ročníku základnej školy alebo strednej školy,
n) poskytovanie zdravotnej starostlivosti,
q) zabezpečenie úpravy priestorov školy určených na podporu vnímania a
nadobúdanie zručností,
r) odstraňovanie fyzických bariér v priestoroch školy alebo školského zariadenia
a organizačných bariér pri výchove a vzdelávaní,
s) zabezpečenie diétneho stravovania.
1.3 ŠPECIFICKÉ PODPORNÉ OPATRENIA
K poskytnutiu podporných opatrení je potrebné vyjadrenie zariadenia
poradenstva a prevencie. Na základe diagnostiky v zariadení poradenstva a
prevencie (§ 131 ods. 3 až 5 § 145b ods. 1 písm. b) školského zákona) sa určí, či
podporné opatrenie vyplýva z diagnostikovanej špeciálnej výchovno-vzdelávacej
potreby/potrieb v zmysle § 2 písm. i) školského zákona.
Patria sem podporné opatrenia (podľa § 145a, ods. 2, školského zákona):
b) poskytovanie výchovy a vzdelávania na základe úpravy obsahu výchovy a
vzdelávania a hodnotenia výsledkov dosiahnutých deťmi alebo žiakmi vo
výchove a vzdelávaní,
d) činnosť na podporu dosahovania školskej spôsobilosti,
g) skvalitnenie podmienok výchovy a vzdelávania žiakov zo sociálne
znevýhodneného prostredia,
h) zabezpečenie vzdelávania sa vo vyučovacom predmete alebo vo vzdelávacej
oblasti vo vyššom ročníku,
10

i) zabezpečenie osobitných foriem komunikácie dieťaťa so zdravotným
postihnutím alebo žiaka so zdravotným postihnutím so školou alebo so školským
zariadením,
l) špecializované kariérové poradenstvo,
m) zabezpečenie pôsobenia pedagogického asistenta v triede,
o) zabezpečenie sebaobslužných úkonov podľa osobitného predpisu 80c) v čase
výchovno-vzdelávacieho procesu,
p) poskytnutie špeciálnych edukačných publikácií a kompenzačných pomôcok
11

.
12

LEGENDA
ŠKOLA - v zmysle § 27 ods. 2 školského zákona je:
• materská škola,
• základná škola,
• gymnázium,
• stredná odborná škola,
• stredná športová škola,
• škola umeleckého priemyslu,
• konzervatórium,
• školy pre deti a žiakov so špeciálnymi výchovno-vzdelávacími potrebami,
• základná umelecká škola,
• jazyková škola.
ŠKOLSKÉ ZARIADENIE – v zmysle § 112 ods. 1 školského zákona sú:
• školské výchovno-vzdelávacie zariadenia (podľa § 113 školského zákona)
o školský klub detí,
o centrum voľného času,
o školský internát,
• špeciálne výchovné zariadenia (podľa § 120 školského zákona)
o diagnostické centrum,
o reedukačné centrum,
o liečebno-výchovné sanatórium,
• zariadenia poradenstva a prevencie (podľa § 130 ods. 4 školského zákona)
o centrum poradenstva a prevencie,
o špecializované centrum poradenstva a prevencie,
• školské účelové zariadenia (podľa § 137 školského zákona)
o škola v prírode,
o zariadenia školského stravovania,
o stredisko služieb škole
13

14

15

16

17

2. LEGISLATÍVNE VÝCHODISKÁ
Katalóg podporných opatrení špecifikuje podporné opatrenia vo výchove a
vzdelávaní podľa § 145a školského zákona v znení novely zákona č. 182/2023 Z.
z., ktorá bola schválená 9.mája 2023.1
Podporným opatrením podľa školského zákona je opatrenie poskytované školou
alebo školským zariadením potrebné na to, aby sa dieťa alebo žiak mohli
plnohodnotne zapájať do výchovy a vzdelávania a rozvíjať svoje vedomosti,
zručnosti a schopnosti (§ 145a ods. 1 školského zákona).
V zmysle § 145a ods. 3 školského zákona katalóg podporných opatrení obsahuje:
a) názov podporného opatrenia,
b) opis podporného opatrenia,
c) cieľovú skupinu podporného opatrenia,
d) personálne zabezpečenie podporného opatrenia,
e) formu poskytovania podporného opatrenia,
f) odporúčaný rozsah podporného opatrenia.
Katalóg podporných opatrení Ministerstvo školstva vedie a zverejňuje na ním
určenom webovom sídle https://podporneopatrenia.minedu.sk/.
Podľa školského zákona majú deti/žiaci právo na „inkluzívne vzdelávanie a
individuálny prístup rešpektujúci jeho rôzne výchovno-vzdelávacie potreby,
schopnosti a možnosti, nadanie a zdravotný stav v rozsahu ustanovenom týmto
zákonom” (§ 144, ods. 1, písm. e).
V školskom zákone v § 155 ods. 6 sa uvádza, že žiakom so špeciálnymi výchovno-
vzdelávacími potrebami sa primerane upravia podmienky na vykonanie externého
testovania, pričom tieto podmienky sú bližšie špecifikované vo vyhláške č.
223/2022 Z. z. o základnej škole a vyhláške č. 224/2022 Z. z. o strednej škole a v
usmerneniach k prihlasovaniu žiakov so špeciálnymi výchovno-vzdelávacími
potrebami, ktoré pre každý školský rok vydáva právnická osoba poverená
ministerstvom školstva monitorovať a hodnotiť kvalitu výchovy a vzdelávania.
Zároveň v zmysle § 12 ods. 3 vyhlášky 223/2022 Z. z. o základnej škole žiak má
1 1 [1] 182/2023 Z.z. - Zákon, ktorým sa mení a dopĺňa zákon č. 245/2008 Z. z. o výchove a
vzdelávaní (školský zákon)
18

mať počas externého testovania také úpravy, aké mal počas vzdelávania, t. j. v
období pred prihlasovaním na testovanie.
2.1 Záväzné medzinárodné dokumenty
Všeobecný komentár č. 4 Výboru OSN pre práva osôb so zdravotným
postihnutím
Prijatie Dohovoru Organizácie Spojených národov o právach osôb so zdravotným
postihnutím v roku 2006 znamenalo prelom pri stanovovaní minimálnych noriem
pre práva osôb so zdravotným postihnutím. Dohovor o právach osôb so
zdravotným postihnutím je medzinárodná zmluva, ktorá má podľa čl. 7 ods. 5
Ústavy Slovenskej republiky prednosť pred zákonmi. Zmluvné strany sa v
Dohovore Organizácie Spojených národov o právach osôb so zdravotným
postihnutím zaviazali zabezpečiť a podporovať plné uplatňovanie ľudských práv
a základných slobôd pre všetky osoby so zdravotným postihnutím bez
akéhokoľvek diskriminovania na základe zdravotného postihnutia.
V zmysle článku 7 Deti so zdravotným postihnutím sa zmluvné strany zaviazali
prijať aj všetky nevyhnutné opatrenia, ktorými zabezpečia deťom so zdravotným
postihnutím plné využívanie všetkých ľudských práv a základných slobôd na
rovnakom základe s ostatnými deťmi.
Všeobecný komentár č. 4 Výboru OSN pre práva osôb so zdravotným postihnutím
prináša detailný popis základných znakov inkluzívneho vzdelávania. V jednom z
nich uvádza: „Inkluzívne vzdelávanie predpokladá flexibilné učebné osnovy, ako
aj používanie výchovných a učebných metód, ktoré sú prispôsobené rôznym
silným stránkam, požiadavkám a štýlom učenia detí, žiakov a študentov. Tento
prístup zahŕňa poskytnutie podpory, vykonanie primeraných úprav a včasných
zásahov v takej miere, aby všetci žiaci a študenti dokázali naplniť svoj potenciál.“
(Bod 12, písm. c)
Komentár ďalej špecifikuje, že za účelom uplatňovania práva osôb so zdravotným
postihnutím na vzdelávanie a zavádzania účinných opatrení individualizovanej
podpory (článok 24 ods. 2 písm. e): „sa musí priamo poskytovať primeraná,
nepretržitá a personalizovaná podpora. Výbor zdôrazňuje potrebu poskytnúť
individualizované vzdelávacie plány, ktoré dokážu určiť primerané úpravy a
špecifickú podporu vyžadujúcu jednotlivými žiakmi, vrátane poskytovania
kompenzačných pomôcok, špecifických učebných materiálov v
19

alternatívnych/prístupných formátoch, spôsobov a prostriedkov komunikácie,
komunikačných pomôcok a pomocných a informačných technológií.“
Katalóg podporných opatrení rešpektuje aj článok 24 Vzdelávanie, ktorý by mal
zabezpečovať všetkým deťom/žiakom prístup k vzdelaniu na rovnakom základe
s ostatnými, zahŕňajúc všetky stupne a typy vzdelávania od predškolského až po
univerzitné a celoživotné vzdelávanie. Vytvára predpoklady, aby sa v zmysle
článku 24 bodu 3c) deťom a žiakom so zdravotným postihnutím poskytovalo
vzdelávanie v takých jazykoch, spôsoboch, komunikačných formách a s použitím
takých prostriedkov komunikácie, ktoré sú najvhodnejšie pre dané dieťa alebo
žiaka. Cieľom je umožniť ich plné a rovnoprávne zapojenie sa do systému výchovy
a vzdelávania a do života spoločnosti.
Dohovor o právach dieťaťa
Dohovor o právach dieťaťa zdôrazňuje, že najlepšie záujmy dieťaťa musia byť
základom stanovenia politík a ustanovení v oblasti vzdelávania. Štáty, ktoré sú
zmluvnými stranami Dohovoru o právach dieťaťa, sa zaviazali zabezpečiť dieťaťu
takú ochranu a starostlivosť, aká je nevyhnutná pre jeho blaho, pričom berú ohľad
na práva a povinnosti jeho rodičov, zákonných zástupcov alebo iných jednotlivcov
právne za neho zodpovedných, a robia pre to všetky potrebné zákonodarné a
správne opatrenia (článok 3 ods. 2).
„Štáty, ktoré sú zmluvnou stranou Dohovoru o právach dieťaťa, uznávajú, že dieťa
so zdravotným postihnutím má požívať plný a riadny život v podmienkach
zabezpečujúcich dôstojnosť, podporujúcich sebadôveru a umožňujúcich aktívnu
účasť dieťaťa v spoločnosti.” Uznávajú “právo postihnutého dieťaťa na osobitnú
starostlivosť, v závislosti od rozsahu existujúcich zdrojov podporujú a
zabezpečujú oprávnenému dieťaťu a osobám, ktoré sa oň starajú, požadovanú
pomoc zodpovedajúcu stavu dieťaťa a situácii rodičov alebo iných osôb, ktoré sa
o dieťa starajú” a v súlade s tým “uznávajúc osobitné potreby postihnutého
dieťaťa sa pomoc poskytuje podľa možnosti bezplatne, s ohľadom na finančné
zdroje rodičov alebo iných osôb, ktoré sa o dieťa starajú a ktorá je určená na
zabezpečenie účinného prístupu postihnutého dieťaťa k vzdelaniu, profesionálnej
príprave, zdravotnej starostlivosti, rehabilitačnej starostlivosti, príprave na
zamestnanie a odpočinok, a to spôsobom vedúcim k dosiahnutiu čo najväčšieho
20

zapojenia dieťaťa do spoločnosti a čo najvyššieho stupňa rozvoja jeho osobnosti,
vrátane jeho kultúrneho a duchovného rozvoja.” (článok 23 ods. 1, 2, 3).
Charta základných práv Európskej únie (2016/C 202/02)
Právam detí a právam osôb so zdravotným postihnutím sa venuje aj Charta
základných práv Európskej únie. Z Charty základných práv vyplýva, že pri všetkých
opatreniach prijatých orgánmi verejnej moci alebo súkromnými inštitúciami, ktoré
sa týkajú detí, je potrebné v prvom rade brať do úvahy najlepšie záujmy dieťaťa
(článok 24 Práva dieťaťa). Charta obsahuje aj "právo osôb so zdravotným
postihnutím využívať opatrenia, ktoré sú určené na zabezpečenie ich nezávislosti,
sociálnej integrácie a integrácie v zamestnaní a účasti na spoločenskom živote”
(článok 26 Integrácia osôb so zdravotným postihnutím).
Podobne aj v dokumente Európskej komisie Únia rovnosti: Stratégia v oblasti
práv osôb so zdravotným postihnutím na roky 2021 – 2030 sa uvádza:
„Osoby so zdravotným postihnutím majú právo na dobré podmienky na pracovisku,
nezávislý život, rovnaké príležitosti, ako aj na plnohodnotnú účasť na živote svojej
komunity. Každý má právo na život bez prekážok. A je našou povinnosťou, aby sme
ako spoločenstvo zabezpečili ich plné zapojenie sa do života spoločnosti na
rovnakom základe s ostatnými.“(Únia rovnosti: Stratégia v oblasti práv osôb so
zdravotným postihnutím na roky 2021-2030).
Zmluva o fungovaní Európskej únie a Charta základných práv Európskej únie
poskytujú základ pre boj proti všetkým formám diskriminácie a stanovujú rovnosť
za základ politík Európskej únie. Osoby so zdravotným postihnutím však stále
čelia značným prekážkam aj v prístupe k vzdelávaniu. Týka sa to aj používania
špeciálnych edukačných a kompenzačných pomôcok v procese výchovy a
vzdelávania.
Odporúčanie Rady (EÚ) z mája 2019 o vysokokvalitných systémoch
vzdelávania a starostlivosti v ranom detstve (Rada EÚ, 2019)
Odporúčanie Rady Európskej únie je prvým dokumentom svojho druhu so
zameraním na zabezpečovanie kvality v predškolskom sektore (pre deti vo veku
od 0 do 6 rokov). Prílohou odporúčania je Rámec kvality EÚ pre vzdelávanie a
starostlivosť v ranom detstve (tzv. európsky rámec kvality), ktorý môže
21

predstavovať nástroj na tvorbu národných politík a reformných procesov pre
európske štáty, aby dokázali rozvíjať a udržiavať kvalitu systému raného
vzdelávania a starostlivosti v piatich identifikovaných oblastiach kvality. Za
dôležitý sa považuje prístup všetkých detí ku kvalitnému vzdelávaniu a
starostlivosti v ranom detstve.
V podmienkach predprimárneho vzdelávania je dôraz na vytvorenie podmienok
a možností pre vzdelávanie detí so zdravotným znevýhodnením, pre deti sociálne
vylúčené i pre deti, ktoré nehovoria vyučovacím jazykom školy. Zdôrazňuje sa
spolupráca s rodinami, aby materské školy dokázali porozumieť potrebám i
problémom rodín. V odporúčaní sa tiež vyzýva na vytvorenie priaznivého
prostredia materských škôl, v ktorých sa deti cítia prijaté bez ohľadu na ich jazyk,
kultúru a rodinné prostredie, pretože to prispieva k rozvoju pocitu
spolupatričnosti, dôvery rodiny k materskej škole, k zdravému rozvoju detí, k ich
úspechu vo vzdelávaní, i pomáha obmedzovať sociálne nerovnosti a zmenšovať
rozdiely v kompetenciách medzi deťmi s rôznym socio-ekonomickým zázemím.
22

3. PODPORNÉ OPATRENIA
Dieťa/žiak má právo na poskytnutie podporného opatrenia (ďalej len „PO“)
uvedeného vo vyjadrení.2 Na poskytnutie podporného opatrenia je potrebné
vyjadrenie pedagogického zamestnanca v kategórii učiteľ, školský špeciálny
pedagóga odborného zamestnanca alebo vyjadrenie zariadenia poradenstva a
prevencie.
Vyjadrenie pedagogického zamestnanca v kategórii učiteľ vychádza zo záverov
pedagogickej diagnostiky v rámci poskytovaných činností podpornej úrovne
prvého stupňa v systéme poradenstva a prevencie, vyjadrenie školského
špeciálneho pedagóga a odborného zamestnanca vychádza zo záverov
orientačnej diagnostiky v rámci poskytovaných činností podpornej úrovne
druhého stupňa v systéme poradenstva a prevencie.
Zariadenie poradenstva a prevencie poskytuje vyjadrenie k podporným
opatreniam na základe výsledkov základnej diagnostiky, čiastkovej diagnostiky
alebo komplexnej diagnostiky realizovanej odbornými zamestnancami na
podpornej úrovni tretieho stupňa, špecializovanej diagnostiky, komplexnej
diagnostiky a diferenciálnej diagnostiky na podpornej úrovni štvrtého stupňa
alebo komplexnej diagnostiky a vysokošpecializovanej diferenciálnej diagnostiky
na podpornej úrovni piateho stupňa systému poradenstva a prevencie.
2 § 145b ods. 6 školského zákona
23

3.a) POSKYTOVANIE VÝCHOVY A VZDELÁVANIA NA ZÁKLADE ÚPRAVY
CIEĽOV, METÓD, FORIEM A PRÍSTUPOV VO VÝCHOVE A VZDELÁVANÍ
Opis podporného opatrenia
Cieľom podporného opatrenia podľa § 145a ods. 2, písm. a) školského zákona -
Poskytovanie výchovy a vzdelávania na základe úpravy cieľov, metód, foriem a
prístupov vo výchove a vzdelávaní - je poskytnúť individualizovanú podporu a
prispôsobiť vyučovanie tak, aby sa zabezpečilo optimálne prostredie pre výchovu
a vzdelávanie a rozvoj každého dieťaťa/žiaka. Podporné opatrenie reflektuje
právo dieťaťa/žiaka na inkluzívnu výchovu a vzdelávanie, na individuálny prístup
rešpektujúci jeho potreby, schopnosti a možnosti, nadanie a zdravotný stav.
Podporné opatrenie je členené na základe možných vývinových a
psychosociálnych oslabení. Oslabením sa rozumie znížená schopnosť, zručnosť
alebo funkčnosť napríklad vykonávať pohyb, sústrediť sa, zmyslovo prijímať a
spracúvať informácie a podobne. Oslabenie môže byť zapríčinené trvalými alebo
dočasnými zmenami vo vývine dieťaťa/žiaka, ale aj vplyvom traumy, či
nepriaznivej a ťažkej životnej situácie. Dané oslabenie môže mať dočasný, alebo
trvalý charakter.
Jednotlivé “oslabenia” sú diferencované 7 do oblastí:
o pohybových schopností,
o zmyslového vnímania,
o kognitívnych schopností a exekutívnych funkcií,
o komunikačnej schopnosti,
o sociálnych zručností,
o emocionality,
o sebaobsluhy a autonómie.
Podporné opatrenie vyžaduje dôkladnú identifikáciu a porozumenie jednotlivých
potrieb, schopností a vývinových špecifík detí/žiakov, čo sa reflektuje do
zvýšených požiadaviek a nárokov na spoluprácu medzi pedagogickými
zamestnancami (učiteľmi, vychovávateľmi, pedagogickými asistentmi), školským
24

podporným tímom, rodinami, zákonnými zástupcami, zamestnancami zariadenia
poradenstva a prevencie a inými relevantnými zainteresovanými stranami.
Úpravy cieľov zahŕňajú prácu s diferencovaním cieľov vyučovania vzhľadom na
schopnosti dieťaťa/žiaka. Úpravy cieľov s modifikáciou obsahu možno realizovať
iba u detí/žiakov s podporným opatrením podľa § 145b ods. 1, písm. b) školského
zákona. Bez úpravy obsahu sú možné úpravy cieľov vyučovania v rozsahu alebo
úrovni, ale najmä v spôsobe a podmienkach prezentovania vedomostí, zručností
a návykov. Ciele vyučovania možno upravovať vzhľadom na vedomostnú alebo
spôsobilostnú úroveň. Úpravy v cieľoch spočívajú najmä v úprave toho, do akej
miery má žiak učivo vedieť a za akých podmienok.
Úpravy metód vyučovania zahŕňajú individuálne alebo skupinové modifikácie
metód expozície učiva, metód opakovania a prehlbovania vedomostí, zručností
a návykov a metód preverovania. Pri úprave metód zvažujeme využívanie
aktivizujúcich, inovačných, multi-senzorických, kooperačných a projektových
metód a pod. Je možné zavádzať nové metódy alebo prispôsobiť zaužívané
metódy.
Úpravy metód sa týkajú výkladu učiva, práce s učebným materiálom, rôznych
spôsobov kladenia/odpovedania na otázky, precvičovania, cvičení a príkladov,
ukážok a demonštrácii, foriem diskusií, tvorby kooperatívnych skupín, riadeného
objavovania, dohôd učiteľa so žiakmi, hrania rolí, projektov, bádateľských a
výskumných aktivít detí/žiakov a sebahodnotenie. Pri voľbe metód je dôležité
zvážiť modalitu informácie, ktorú deťom/žiakom prezentujeme a modalitu
žiadaných výstupov dieťaťa/žiaka (ústne, písomné, grafické, neverbálne a pod.).
Je možné meniť intenzitu, čas a rozsah precvičovania a využívať rozličné formy
opakovania na posilnenie zapamätania nových informácii.
Formy vyučovania predstavujú rôzne formy práce ako napr. frontálne, skupinové,
individuálne vyučovanie a diferencovaný prístup k deťom/žiakom. Formy možno
meniť aj podľa typov edukačného prostredia: vyučovanie v triede, čiastočné
vyučovanie mimo triedu alebo v špecializovaných priestoroch školy (učebňa so
školským špeciálnym pedagógom, učebňa, laboratóriá, dielne, pozemky,..) alebo
v mimoškolskom prostredí (podnik, múzeum, šport. zariadenie ..)
Prístupy vo vzdelávaní predstavujú súbor opatrení, ktoré pomáhajú zabezpečiť
rovný prístup ku kvalitnému vzdelaniu. Vzdelávanie by malo byť dostupné pre
25

všetkých a proces vzdelávania každého dieťaťa/žiaka by mal byť určovaný najmä
jeho schopnosťami a záujmami.
Hlavným cieľom podporného opatrenia je:
o poskytovať individualizovanú podporu a prispôsobenie vyučovania, s
cieľom zabezpečiť optimálne prostredie ktoré rešpektuje jedinečnosť
žiaka a prispôsobuje sa jeho potrebám;
o zabezpečiť, aby všetky deti/žiaci mali možnosť cítiť sa prijatí, podporovaní
a aby sa im poskytla primeraná príležitosť rozvíjať svoj maximálny
potenciál;
o reflektovať právo dieťaťa/žiaka na inkluzívnu výchovu a vzdelávanie a
individuálny prístup rešpektujúci jeho potreby, schopnosti a možnosti,
nadanie a zdravotný stav;
o prispievať k vytvoreniu takého prostredia, ktoré podporuje rozvoj, výchovu
a vzdelávanie každého dieťaťa/žiaka, rešpektuje jeho jedinečnosť a
prispôsobuje sa jeho potrebám;
o odstrániť prekážky v učení, zlepšiť školskú úspešnosť žiaka.
Sprievodný materiál s bližšími informáciami k podpornému opatreniu je
dostupný: SPRIEVODNÉ METODICKÉ MATERIÁLY
Odporúčané sú ďalšie súvisiace materiály vydané NIVaM:
o Intervencie (Činnosti na rozvoj pohybovej schopnosti, zmyslového
vnímania, komunikačnej schopnosti, kognitívnej schopnosti, sociálno-
komunikačných zručností, emocionality a sebaobsluhy). (SPRIEVODNÉ
METODICKÉ MATERIÁLY)
o Poskytovanie špeciálnych edukačných publikácií a kompenzačných
pomôcok. (SPRIEVODNÉ METODICKÉ MATERIÁLY)
Cieľová skupina podporného opatrenia
Cieľovou skupinou sú všetky deti/žiaci bez rozdielu, zvlášť deti/žiaci s
krátkodobými alebo dlhodobými oslabeniami v oblasti pohybových schopností,
26

zmyslového vnímania, kognitívnych schopností a exekutívnych funkcií, v oblasti
komunikačnej schopnosti, sociálnych zručností, emocionality a sebaobsluhy a
autonómie, deti a žiaci s nadaním. Deti a žiaci zažívajúce
neštandardnú/nepriaznivú rodinnú situáciu s možným vplyvom na emocionálne
prežívanie či vzdelávanie, po dlhodobejšej absencii, po traumatickom zážitku a
podobne, na základe identifikácie individuálnych potrieb pedagogickým
zamestnancom alebo odborným zamestnancom.
Všeobecne platné princípy a prístupy inkluzívneho vzdelávania sa uplatňujú v
primárnom, nižšom sekundárnom a sekundárnom vzdelávaní. Jednotlivé
inkluzívne princípy a prístupy je však možné uplatňovať aj v predprimárnom
vzdelávaní, primerane a s ohľadom na špecifiká predškolského veku.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. a) školského
zákona):
o škola,
o školské výchovno-vzdelávacie zariadenie alebo
o špeciálne výchovné zariadenia.
Podporné opatrenie poskytuje pedagogický zamestnanec v kategórii učiteľ alebo
pedagogický asistent alebo pedagogický zamestnanec v kategórii vychovávateľ
v špeciálnom výchovnom zariadení.
Forma poskytovania podporného opatrenia
Podporné opatrenie sa realizuje individuálne, podľa potrieb dieťaťa/žiaka v rámci
výchovno-vzdelávacej činnosti. Ak si to vyžaduje situácia, po uvážení sa podporné
opatrenie môže realizovať skupinou formou s prihliadnutím na potreby
konkrétneho dieťaťa/žiaka (napr. v prípade žiaka s oslabením v oblasti sociálnych
zručností).
Odporúčaný rozsah podporného opatrenia
Rozsah podporného opatrenia sa poskytuje podľa individuálnych potrieb
dieťaťa/ žiaka na základe vyjadrenia pedagogického zamestnanca v kategórii
27

učiteľ alebo školský špeciálny pedagóg, vyjadrenia odborného zamestnanca školy
alebo vyjadrenia zariadenia poradenstva a prevencie.
28

3.b) POSKYTOVANIE VÝCHOVY A VZDELÁVANIA NA ZÁKLADE ÚPRAVY
OBSAHU VÝCHOVY A VZDELÁVANIA A HODNOTENIA VÝSLEDKOV
DOSIAHNUTÝCH DEŤMI ALEBO ŽIAKMI VO VÝCHOVE A VZDELÁVANÍ
Opis podporného opatrenia
Cieľom podporného opatrenia podľa § 145a ods. 2, písm. b) školského zákona -
Poskytovanie výchovy, vzdelávania na základe úpravy obsahu výchovy a
vzdelávania a hodnotenia výsledkov dosiahnutých deťmi alebo žiakmi vo výchove
a vzdelávaní - je individuálne podporiť dieťa/žiaka a prispôsobiť mu vyučovanie.
Sprievodný materiál, ktorý je súčasťou tohto opatrenia, kladie dôraz na právo
dieťaťa/žiaka na výchovu a vzdelávanie, rešpektujúce jeho individuálne potreby,
schopnosti, nadanie a zdravotný stav. Podporné opatrenie si vyžaduje dôkladnú
identifikáciu a pochopenie potrieb, schopností a vývinových špecifík jednotlivých
detí/žiakov. Spolupráca medzi pedagogickými zamestnancami, školským
podporným tímom, rodinami, zákonnými zástupcami, zamestnancami zariadenia
poradenstva a prevencie a ďalšími relevantnými zainteresovanými stranami je
nevyhnutná.
Podporné opatrenie je členené na základe možných vývinových a
psychosociálnych oslabení. Oslabením sa rozumie znížená schopnosť, zručnosť
alebo funkčnosť napríklad vykonávať pohyb, sústrediť sa, zmyslovo prijímať a
spracúvať informácie a podobne. Oslabenie môže byť zapríčinené trvalými alebo
dočasnými zmenami vo vývine žiaka, ale aj vplyvom traumy či nepriaznivej a
ťažkej životnej situácie. Dané oslabenie môže mať pritom dočasný alebo aj trvalý
charakter.
Jednotlivé “oslabenia” sú diferencované do 7 oblastí:
o pohybových schopností,
o zmyslového vnímania,
o kognitívnych schopností a exekutívnych funkcií,
o komunikačnej schopnosti,
o sociálnych zručností,
o emocionality,
29

o sebaobsluhy a autonómie.
Úpravy hodnotenia výsledkov dosiahnutých deťmi alebo žiakmi vo
výchove a vzdelávaní
Hodnotenie dosiahnutých výsledkov v edukačnom procese je nástrojom, ktorým
žiaka prirodzene motivujeme k sebahodnoteniu, ale aj k vyššiemu výkonu.
Sprievodný materiál, ktorý je súčasťou tohto podporného opatrenia, poukazuje
na možnosti prispôsobenia hodnotenia tak, aby bolo žiakom umožnené rozvíjať
ich schopnosti, zručnosti a celú osobnosť a zároveň sa cítili podporovaní a
zapojení do výchovno-vzdelávacieho procesu. Hodnotenie je zakotvené v
školskom zákone a škola má systém hodnotenia uvedený v školskom
vzdelávacom programe.
Úpravy v hodnotení zahŕňajú celé spektrum alternatívneho hodnotenia žiaka, v
ktorom sa zameriavame na individuálny rámec hodnotenia výkonu. Môžu
využívať parciálne aj sumatívne slovné hodnotenia, úpravy v priebežnom a/alebo
celkovom hodnotení, modifikované hodnotenie v písomných, projektových a
ústnych skúšaniach, modifikované hodnotenie správania, zavedenie formatívneho
hodnotenia alebo systému korektívneho hodnotenia. V odôvodnených prípadoch
je možné čiastočne nehodnotiť žiaka známkou z predmetu, správania alebo
skupiny predmetov, kde sa premieta negatívny dopad zdravotného
znevýhodnenia. Počas adaptačného procesu žiakov – cudzincov, v čase
osvojovania si vyučovacieho jazyka školy, sa odporúča pri priebežnom aj
súhrnnom hodnotení využívať prevažne slovné hodnotenie a to najmä u žiakov
1. stupňa základnej školy; u žiakov 2. stupňa základnej školy a žiakov strednej
školy sa odporúča doplniť klasifikáciu slovným hodnotením (tzv. kombinované
hodnotenie).
Zmyslom úpravy hodnotenia je zvýšenie alebo udržanie motivácie k učeniu a
želanému správaniu. Ak z dôvodu znevýhodnenia alebo iných okolností, je pre
žiaka niektorá diagnostická metóda nevýhodná (ústna skúška, písomná, praktické
skúšanie, didaktický test, menej riadené metódy, práce žiaka), volíme metódu
preverovania vedomostí, zručností, návykov, ktorá nie je znevýhodňujúca. Pri
hodnotení žiakov s úpravami vychádzame o. i. z výchovno-vzdelávacích
požiadaviek vzdelávacích programov, ktoré sa prispôsobujú tak, aby zahŕňali aj
osobitosti hodnotenia žiakov s podpornými opatreniami.
30

Úpravy obsahu výchovy a vzdelávania
Úpravy obsahu výchovy a vzdelávania sú zámerne a systematicky navrhované na
podporu a rozvoj detí/žiakov, pričom cieľom je posilniť a podporovať ich
motiváciu a schopnosti.
Úpravy obsahu predstavujú celý rad opatrení, ktoré je možné uplatniť v prípade,
že dieťa/žiak nedokáže zvládnuť obsah vzdelávania príslušného cyklu alebo
predmetu v krátkodobom alebo dlhodobom horizonte. Je možné uplatňovať
menšie aj zásadnejšie zmeny v učive, alebo nahradiť učivo či vyučovací predmet
v súlade s odporúčaním zariadenia poradenstva a prevencie a záverov
pedagogickej diagnostiky. Je dôležité, aby úpravy vo vyučovaní a hodnotení a
úpravy obsahu vzdelávania, v zmysle redukcie alebo nahradenia, boli realizované
až po vyčerpaní všetkých iných možností. Žiak sa môže učiť podľa upraveného
obsahu vzdelávania v rámci podporných opatrení alebo vzdelávacích programov
pre deti/žiakov so zdravotným znevýhodnením, alebo individuálneho
vzdelávacieho programu (najväčšia miera prispôsobenia potrebám žiaka).
Obsah vzdelávania pre žiakov so špeciálnymi výchovno-vzdelávacími potrebami
môže byť obohatený obsahom, ktorý je doplnením štandardného vyučovacieho
obsahu Takéto obohatenie obsahu sa realizuje u tých žiakov so špeciálnymi
výchovno-vzdelávacími potrebami, ktorí nemôžu napredovať v rámci bežných
vyučovacích hodín a ktorí postupujú podľa individuálnych vzdelávacích
programov.
Taktiež môže ísť o špecifické vyučovacie predmety pre žiakov so špeciálnymi
výchovno-vzdelávacími potrebami; obsah a predmety špeciálnej základnej školy.
Hodiny určené na výučbu špecifického vyučovacieho predmetu môže škola
použiť namiesto výučby vyučovacích predmetov, v ktorých žiak vzhľadom na
zdravotné znevýhodnenie nemôže primerane napredovať.
Hlavným cieľom podporného opatrenia je:
o poskytovať individualizovanú podporu a prispôsobenie vyučovania, s
cieľom zabezpečiť optimálne prostredie, ktoré rešpektuje jedinečnosť
žiaka a prispôsobuje sa jeho potrebám;
o zabezpečiť, aby všetky deti/žiaci mali možnosť cítiť sa prijatí, podporovaní
a aby sa im poskytla primeraná príležitosť rozvíjať svoj maximálny
potenciál;
31

o reflektovať právo dieťaťa/žiaka na inkluzívnu výchovu a vzdelávanie a
individuálny prístup rešpektujúci jeho potreby, schopnosti a možnosti,
nadanie a zdravotný stav;
o prispievať k vytvoreniu takého prostredia, ktoré podporuje rozvoj, výchovu
a vzdelávanie každého dieťaťa/žiaka, rešpektuje jedinečnosť dieťaťa/žiaka
a prispôsobuje sa jeho potrebám.
Sprievodný materiál s bližšími informáciami k podpornému opatreniu je
dostupný: SPRIEVODNÉ METODICKÉ MATERIÁLY.
Odporúčané sú ďalšie súvisiace materiály vydané NIVaM:
o Intervencie (Činnosti na rozvoj pohybovej schopnosti, zmyslového
vnímania, komunikačnej schopnosti, kognitívnej schopnosti, sociálno-
komunikačných zručností, emocionality a sebaobsluhy) (SPRIEVODNÉ
METODICKÉ MATERIÁLY)
o Poskytovanie špeciálnych edukačných publikácií a kompenzačných
pomôcok. (SPRIEVODNÉ METODICKÉ MATERIÁLY)
Cieľová skupina podporného opatrenia
Cieľovou skupinou sú deti/žiaci s krátkodobým alebo dlhodobým oslabením v
oblasti pohybových schopností, zmyslového vnímania, kognitívnych schopností a
exekutívnych funkcií, v oblasti komunikačnej schopnosti, sociálnych zručností,
emocionality a sebaobsluhy a autonómie a žiaci so všeobecným intelektovým
nadaním. Všeobecne platné princípy a prístupy inkluzívneho vzdelávania sa
uplatňujú v primárnom, nižšom sekundárnom a sekundárnom vzdelávaní.
Jednotlivé inkluzívne princípy a prístupy je však možné uplatňovať aj v
predprimárnom vzdelávaní, primerane a s ohľadom na špecifiká predškolského
veku.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. b) školského zákona):
o škola,
o školské výchovno-vzdelávacie zariadenie alebo
32

o špeciálne výchovné zariadenia.
Podporné opatrenie poskytuje pedagogický zamestnanec v kategórii učiteľ alebo
pedagogický asistent alebo pedagogický zamestnanec v kategórii vychovávateľ
v špeciálnom výchovnom zariadení.
Forma poskytovania podporného opatrenia
Podporné opatrenie sa realizuje individuálne, podľa potrieb dieťaťa/žiaka v rámci
výchovno-vzdelávacej činnosti. Ak si to vyžaduje situácia, po uvážení sa podporné
opatrenie môže realizovať skupinou formou s prihliadnutím na potreby
konkrétneho dieťaťa/žiaka (napr. pri hodnotení žiaka v rámci skupinovej práce).
Odporúčaný rozsah podporného opatrenia
Rozsah podporného opatrenia sa poskytuje podľa individuálnych potrieb
dieťaťa/žiaka na základe vyjadrenia zariadenia poradenstva a prevencie. PO je
zamerané na úpravy obsahu v zmysle individualizácie, flexibility, motivačného
charakteru a možnosti alternatív pre potreby každého dieťaťa/žiaka. Miera
redukcie obsahu vzdelávania je uvedená v IVP konkrétneho žiaka.
33

3.c) ZABEZPEČENIE ČINNOSTÍ NA ROZVOJ POHYBOVEJ SCHOPNOSTI,
ZMYSLOVÉHO VNÍMANIA, KOMUNIKAČNEJ SCHOPNOSTI,
KOGNITÍVNEJ SCHOPNOSTI, SOCIÁLNO-KOMUNIKAČNÝCH ZRUČNOSTÍ,
EMOCIONALITY A SEBAOBSLUHY
OPIS PODPORNÉHO OPATRENIA
Cieľom podporného opatrenia podľa § 145a, ods. 2, písm. c) školského zákona -
Zabezpečenie činností na rozvoj pohybovej schopnosti, zmyslového vnímania,
komunikačnej schopnosti, kognitívnej schopnosti, sociálno-komunikačných
zručností, emocionality a sebaobsluhy - je zmierňovať alebo odstraňovať prekážky
dieťaťa/žiaka vo výchove a vzdelávaní s cieľom zabezpečiť rozvoj jeho schopností
alebo osobnosti a dosiahnutie primeraného stupňa vzdelania prostredníctvom
intervencií. Podporné opatrenie môže byť chápané ako súbor špecificky
zameraných výchovno-vzdelávacích činností a odborne poskytovaných aktivít
rešpektujúcich potreby detí/žiakov v školách a školských zariadeniach v
nasledovných oblastiach:
o rozvoj a podpora pohybových schopností,
o rozvoj a podpora zmyslového vnímania,
o rozvoj a podpora kognitívnych schopností,
o rozvoj a podpora komunikačnej schopnosti,
o rozvoj a podpora sociálno-komunikačných zručností,
o rozvoj a podpora emocionality,
o rozvoj a podpora sebaobsluhy.
Podporné opatrenie sa môže zameriavať na rozvoj a podporu jednej z uvedených
oblastí alebo na rozvoj a podporu viacerých oblastí súčasne. Toto podporné
opatrenie sa v školách a školských zariadeniach môže vykonávať v rámci činností
podpornej úrovne prvého až piateho stupňa podľa § 145a ods. 2 písm. c)
školského zákona. Činnosti podpornej úrovne prvého stupňa vykonáva
pedagogický zamestnanec, odborný zamestnanec školy a/alebo školský
podporný tím. Do činnosti podpornej úrovne prvého stupňa patrí pedagogická
intervencia. Činnosti podpornej úrovne druhého stupňa vykonáva školský
34

špeciálny pedagóg a/alebo odborný zamestnanec školy v spolupráci s centrom
poradenstva a prevencie. Do činností podpornej úrovne druhého stupňa patrí
intervencia (§ 131 školského zákona). Intervencie sú integrálnou súčasťou
vzdelávacieho programu, podľa ktorého sa uskutočňuje vzdelávanie
dieťaťa/žiaka v škole alebo v školskom zariadení.
Rozvoj a podpora pohybových schopností
Podporné opatrenie sa zameriava na rozvoj pohybovej samostatnosti a fyzickej
zdatnosti dieťaťa/žiaka. Jeho súčasťou je okrem stimulácie pohybu aj relaxácia a
regenerácia preťažených súčastí pohybového aparátu. Aktivity a činnosti sú
spravidla zamerané na oblasť psychomotoriky, motility, mobility a hrubej
motoriky (pohyby veľkých svalových skupín, lokomócia, orientácia v priestore, ...),
jemnej motoriky – ktorej súčasťou je aj grafomotorika, logomotorika, mimika,
oromotorika, vizuomotorika a senzomotorika. Podporné opatrenie smeruje k
deťom/žiakom s oslabením a narušením v oblasti motoriky, pohybovej
samostatnosti a fyzickej zdatnosti.
Rozvoj a podpora zmyslového vnímania
Podporné opatrenie je zamerané na stimuláciu vývinu alebo podporu spracovania
zmyslového vnímania dieťaťa/žiaka zohľadňujúc možné prepodnecovanie
zmyslovými podnetmi. Je prostriedkom eliminácie možných bariér v percepcii a
kompenzáciu dôsledkov bariér spojených so zmyslovým vnímaním. Aktivity a
činnosti sú spravidla zamerané na rozvoj a podporu konkrétnych zmyslových
funkcií – zrakového vnímania, hmatového vnímania, sluchového vnímania,
čuchového a chuťového vnímania, vestibulárneho vnímania apropriocepcie, ale aj
na osvojenie si aktivít napomáhajúcich relaxácii a oddychu pri zmyslovom
preťažení. Podporné opatrenie môže byť v prípade potreby poskytnuté všetkým
bez rozdielu – ako pre zdravé deti/žiakov, tak aj pre všetkých jednotlivcov s
deficitmi v zrakovom, sluchovom, hmatovom, čuchovom, chuťovom alebo
vestibulárnom vnímaní alebo propriocepcii vrátane detí/žiakov s PAS či s
viacnásobným postihnutím.
35

Rozvoj a podpora komunikačnej schopnosti
Podporné opatrenie je zamerané na systematický rozvoj a podporu reči, jazyka a
komunikácie dieťaťa/žiaka s identifikovanou špeciálnou výchovno-vzdelávacou
potrebou vo všetkých zložkách jazykových spôsobilostí - v hovorenej reči, v
písanej reči a čítanej reči. Aktivity/činnosti zamerané na rozvoj a podporu
komunikačnej schopnosti –rozvoj a podporu reči, jazyka a komunikácie sa
realizujú skupinovo alebo individuálne.
Podporné opatrenie môže byť poskytované deťom/žiakom s narušenou
komunikačnou schopnosťou, s vývinovými poruchami učenia, ale aj
deťom/žiakom, ktorí majú krátkodobé, resp. prechodné poruchy jazyka, reči
a/alebo komunikácie.
Rozvoj a podpora kognitívnych schopností
Podporné opatrenie je zamerané na systematický rozvoj a podporu kognitívnych
a exekutívnych funkcií detí/žiakov. Obsahovo sa spravidla zameriava na jednu
alebo viac z nasledovných oblastí: pamäť, myslenie, pozornosť, schopnosť riešiť
problémy, usudzovanie, porozumenie a používanie reči, plánovanie,
organizovanie, predstavivosť či priestorovú orientáciu. Podporné opatrenie môže
byť poskytované deťom/žiakom, u ktorých sa zvyšujú nároky na podporu v danej
oblasti alebo v jej jednotlivých častiach, napríklad deťom/žiakom
podpriemernými intelektovými schopnosťami, s kognitívnymi deficitmi, s
mentálnym postihnutím, viacnásobným postihnutím, ale aj zmyslovým
postihnutím a i.
Rozvoj a podpora sociálno-komunikačných zručností
Podporné opatrenie je zamerané na zapojenie sa dieťaťa/žiaka v čo najväčšej
možnej miere do sociálneho prostredia rovesníkov a iných sociálnych skupín a
úspešne v nich napĺňať svoje sociálne roly. V rámci opatrenia môžu byť
poskytované činnosti/aktivity na stimuláciu sociálnej interakcie dieťaťa/žiaka,
podporu a rozvíjanie vzťahov:
o stimuláciu sociálnej interakcie dieťaťa/žiaka, podporu a rozvíjanie vzťahov,
o stimuláciu sociálno-emocionálneho vývinu, praktické používanie
komunikačného správania,
36

o tréning sociálno-komunikačných zručností, osvojovanie si sociálne
prijateľného a prosociálneho správania,
o korekciu problémového správania, asertívne riešenie konfliktných
a záťažových situácií, prácu s kolektívom triedy a pod.
Podporné opatrenie môže byť poskytované deťom/žiakom, u ktorých sa
vyskytujú zvýšené nároky na podporu v danej oblasti, ktoré môžu vyplývať z ich
zdravotného znevýhodnenia, napríklad z poruchy autistického spektra (ďalej len
PAS), z poruchy aktivity a pozornosti, z poruchy správania a iných, ale aj napríklad
intelektového nadania.
Rozvoj a podpora emocionality
Podporné opatrenie je zamerané na rozvoj emocionality a sociálnych zručností
detí/žiakov a má viesť k zlepšeniu nielen v oblasti emocionálnej inteligencie, ale
prispievať aj k psychickej pohode, zvýšeniu kvality osobných vzťahov, čo v
školskom prostredí vplýva aj na výkon v akademickej oblasti. Aktivity a činnosti
môžu byť smerované na stimuláciu rozvoja emocionality, identifikáciu vlastných
emócií a ich príčin, uvedomovanie si rozdielov medzi emóciami, myšlienkami a
činmi, sebaovládanie (prejavovanie emócií spoločensky žiaducim spôsobom,
regulácia emócií a správania sa, schopnosť spracovať negatívne emócie,
schopnosť spracovať vlastné pohnútky, vnútorná motivácia, schopnosť utvárať
si pozitívne ciele), vnímanie emócií druhých ľudí, sociálne uvedomenie (empatia,
súcit, schopnosť kooperácie), sebaprijatie a podporu budovania pozitívneho
sebaobrazu, aplikáciu komplexných programov podporujúcich emocionálne
zdravie detí/žiakov.
Podporné opatrenie môže byť poskytované deťom a žiakom, u ktorých sa
vyskytujú zvýšené nároky na podporu v danej oblasti, ktoré môžu vyplývať z ich
zdravotného znevýhodnenia, aktuálneho zdravotného stavu, nadania, či
sociálnych podmienok.
Rozvoj a podpora sebaobsluhy
Podporné opatrenie je zamerané na čo najväčší možný rozvoj sebaobslužných
činností a rozvoj autonómie dieťaťa/žiaka. Aktivity a činnosti môžu zahŕňať
37

starostlivosť o vlastné telo – osobnú hygienu, obliekanie a starostlivosť o odevy
a obuv, stravovanie vrátane prípravy jedla a udržiavania poriadku v kuchyni,
nakupovanie, celkovú údržbu domácnosti a pod.
Deti/žiakov, ktorí nie sú schopní realizovať sebaobslužné činnosti nezávisle
a samostatne, zapájame do činností a aktivít podľa ich možností a vykonávajú
aspoň tie aktivity/činnosti, ktoré im ich zdravotné znevýhodnenie alebo ich stav
umožňuje.
Podporné opatrenie môže byť poskytované deťom/žiakom s chorobou
a zdravotným oslabením, dlhodobo hospitalizovaným deťom/žiakom, dlhodobo
pripútaným na lôžko z dôvodu závažnej choroby a pod.
Sprievodný materiál Intervencie s bližšími informáciami k podpornému opatreniu
je dostupný v: SPRIEVODNÉ METODICKÉ MATERIÁLY
Cieľová skupina podporného opatrenia
o Všetky deti a žiaci podľa potreby, stavu identifikovaných ťažkostí alebo
oslabení.
o Žiaci, ktorí sa pripravujú na vykonanie externého testovania na získanie
nižšieho stredného vzdelania.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. c) školského zákona):
o materská škola,
o materská škola pre deti so špeciálnymi výchovno-vzdelávacími potrebami,
o základná škola,
o základná škola pre žiakov so špeciálnymi výchovno-vzdelávacími
potrebami,
o stredná škola,
38

o stredná škola pre žiakov so špeciálnymi výchovno-vzdelávacími potrebami
alebo
o špeciálne výchovné zariadenie.
V rámci podporného opatrenia môžu spolupracovať pedagogickí zamestnanci,
odborní zamestnanci, školský podporný tím. Podporné opatrenie poskytuje
školský špeciálny pedagóg a odborní zamestnanci školy alebo špeciálneho
výchovného zariadenia. V školách pre deti a žiakov so špeciálnymi výchovno-
vzdelávacími potrebami vykonávajú činnosti aj pedagogickí zamestnanci.
V odôvodnených prípadoch môžu poskytovať podporné opatrenie aj
pedagogickí zamestnanci s metodickou podporou odborných zamestnancov zo
zariadení poradenstva a prevencie.
Forma poskytovania podporného opatrenia
Podporné opatrenie sa môže poskytovať rôznymi formami:
o individuálne alebo aj skupinovo;
o v triede dieťaťa/žiaka alebo aj mimo nej;
o mimo svojej kmeňovej triedy a/alebo školy (v inej triede, v špeciálnej triede,
v inej škole, v škole pre žiakov so špeciálnymi výchovno-vzdelávacími
potrebami);
o môže byť integrálnou súčasťou kombinovaných foriem výučby dieťaťa
alebo žiaka;
o môže prebiehať aj vo výučbe špecifického vyučovacieho predmetu;
o v materských školách môže byť začleňované do všetkých foriem denných
činností, v rámci intervencií môžu v rôznych kombináciách spolupracovať
pedagogickí, odborní zamestnanci školy a školský podporný tím.
Odporúčaný rozsah podporného opatrenia
Rozsah podporného opatrenia je podľa individuálnych potrieb dieťaťa/žiaka na
základe vyjadrenia pedagogického zamestnanca, odborného zamestnanca alebo
školského podporného tímu.
39

3.d) ČINNOSŤ NA PODPORU DOSAHOVANIA ŠKOLSKEJ SPÔSOBILOSTI
Opis podporného opatrenia
Cieľom podporného opatrenia podľa § 145a, ods. 2, písm. d) školského zákona -
Činnosť na podporu dosahovania školskej spôsobilosti - je systematicky rozvíjať
oblasti dieťaťa, ktoré majú priamy vplyv na dosiahnutie jeho školskej spôsobilosti.
Činnosť v rámci podporného opatrenia sa realizuje v rámci školského
vzdelávacieho programu školy/výchovného programu zariadenia, podľa ktorého
sa uskutočňuje predprimárne vzdelávanie dieťaťa. Podporné opatrenie je
zahrnuté do individuálneho vzdelávacieho programu dieťaťa, ak to odporučí
príslušné zariadenie poradenstva a prevencie. Podporné opatrenie je možné
realizovať rozvíjajúcimi činnosťami aj programami, ktoré môžu byť zamerané na
ktorúkoľvek oblasť vývinu dieťaťa, ktorá je vo vzťahu k dosiahnutiu školskej
spôsobilosti relevantná (sociálna a emocionálna oblasť, hrubá motorika,
psychomotorika, jemná motorika, grafomotorika, vizuomotorická koordinácia,
jazyk a reč, sluchové vnímanie, zrakové vnímanie, pozornosť, predstavivosť,
pamäť, myslenie a iné).
Činnosti v rámci podporného opatrenia sú spravidla zamerané na:
o rozvíjanie spôsobilostí dieťaťa pre neskoršie učenie sa čítať a
písať analyticko-syntetickou metódou v 1. ročníku (prípadne v úvodnom
alebo prípravnom ročníku) základnej školy/základnej školy pre žiakov so
zdravotným znevýhodnením za súčasnej podpory predčitateľskej
gramotnosti a záujmov dieťaťa (napr. činnosti zamerané na porozumenie
hovorenej a písanej reči, spoločné čítanie kníh sprevádzané dialógom o
prečítanom texte, rozprávanie dieťaťa o počúvaných príbehoch, o prežitej
skúsenosti, podľa obrázkových schém, aktívne počúvanie príbehu,
rozprávky, kladenie otázok, vysvetľovanie vlastných postrehov, predstáv a
názorov dieťaťa, rozvíjanie fonologických schopností a grafomotorických
zručností);
o rozvíjanie spôsobilostí dieťaťa pre neskoršie učenie sa počítať v 1.
ročníku (prípadne v úvodnom alebo prípravnom ročníku) základnej
školy/základnej školy pre žiakov so zdravotným znevýhodnením za
súčasnej podpory matematického myslenia dieťaťa pri riešení situácií z
bežného života (napr. činnosti zamerané na počítanie, porovnávanie,
40

triedenie, priraďovanie, usporiadanie, posudzovanie, zostrojovanie, či
plánovanie);
o rozvíjanie sociálnych zručností a emocionality pre adaptáciu a plnenie
školských povinností v 1. ročníku (prípadne v úvodnom alebo prípravnom
ročníku) základnej školy/základnej školy pre žiakov so zdravotným
znevýhodnením za súčasnej podpory prosociálneho správania (napr.
činnosti zamerané na tvorenie pravidiel, skupinovú spoluprácu,
sebareguláciu, či zdvorilú komunikáciu).
Činnosti na podporu dosahovania školskej spôsobilosti sú integrálnou súčasťou
výchovno-vzdelávacej činnosti, v rámci ktorej je uplatňovaný diferencovaný
prístup a individuálny prístup k dieťaťu. Využívajú sa príležitosti na zaraďovanie
čítania s dieťaťom, hier so slovami a iných aktivít v rôznych časových úsekoch
počas dňa, aby prirodzene sledovali tému a zameranie vzdelávacích aktivít. Pri
plánovaní a realizácii aktivít sa dbá na ich hrový charakter, neustále je sledovaná
motivácia a záujem dieťaťa v snahe vyhnúť sa drilu a formálnemu tréningu, ktorý
môže negatívnym spôsobom ovplyvniť vnútornú motiváciu a neskoršie
vzdelávacie úspechy dieťaťa.
Sprievodný materiál Činnosť na podporu dosahovania školskej spôsobilosti s
bližšími informáciami k podpornému opatreniu je dostupný v: SPRIEVODNÉ
METODICKÉ MATERIÁLY. Odporúčané sú ďalšie súvisiace materiály vydané NIVaM
(pôvodne Štátnym pedagogickým ústavom):
➢ Povinné predprimárne vzdelávanie: sprievodca cieľmi a obsahom
(2021): Sprievodca-cielmi-obsahom.pdf (statpedu.sk)
➢ Dieťa s rizikovým vývinom: možnosti kompenzačnej podpory v
predškolskom vzdelávaní (2022): Spu-dieta-rizikovym-vyvinom-web-
final.pdf (statpedu.sk)
➢ Sprievodný materiál Intervencie (Činnosti na rozvoj pohybovej
schopnosti, zmyslového vnímania, komunikačnej schopnosti,
kognitívnej schopnosti, sociálno-komunikačných zručností,
emocionality a sebaobsluhy). (SPRIEVODNÉ METODICKÉ MATERIÁLY)
Cieľová skupina podporného opatrenia
Poskytuje sa deťom so zdravotným znevýhodnením, deťom zo sociálne
znevýhodneného prostredia (podľa § 2 písm. j) až o) školského zákona) a deťom,
41

ktorých zdravotný stav, sociálne podmienky, jazykové schopnosti, nadanie,
správanie, kognitívne schopnosti, motivácia, emocionalita, tvorivosť alebo
zručnosti vyžadujú poskytnutie podporného opatrenia určeného diagnostikou v
zariadeniach poradenstva a prevencie (podľa § 2 písm. i) školského zákona) a
zároveň sú to deti, ktoré:
o plnia povinné predprimárne vzdelávanie, alebo
o pokračujú v plnení povinného predprimárneho vzdelávania.
o Pri podpore dieťaťa so zdravotným znevýhodnením sa postupuje v zmysle
sprievodného materiálu Intervencie (SPRIEVODNÉ METODICKÉ
MATERIÁLY).
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. d) školského zákona):
o materská škola,
o materská škola pre deti so špeciálnymi výchovno-vzdelávacími potrebami,
o zariadenie poradenstva a prevencie alebo
o liečebno-výchovné sanatórium.
Podporné opatrenie poskytuje pedagogický zamestnanec v kategórii učiteľ alebo
pedagogický zamestnanec v kategórii vychovávateľ v liečebno-výchovnom
sanatóriu. Podporu pri dosahovaní školskej spôsobilosti poskytuje podľa
podmienok školy/školského zariadenia aj školský špeciálny pedagóg a odborní
zamestnanci (môžu pritom postupovať v zmysle sprievodného materiálu k
podpornému opatreniu Intervencie, ktorý je vypracovaný pre potreby
podporného opatrenia podľa § 145a ods. 2 písm. c) školského zákona, ktorým je
zabezpečenie činností na rozvoj pohybovej schopnosti, zmyslového vnímania,
komunikačnej schopnosti, kognitívnej schopnosti, sociálno-komunikačných
zručností, emocionality a sebaobsluhy). Podľa potreby dieťaťa môže škola alebo
školské zariadenie zabezpečiť uvedené podporné opatrenie v spolupráci so
zariadením poradenstva a prevencie. Zabezpečenie podporného opatrenia v
zariadení poradenstva a prevencie si určí príslušné zariadenie poradenstva a
prevencie. Realizácia podporného opatrenia prebieha v aktívnej spolupráci
42

pedagogických zamestnancov s odbornými zamestnancami a so zákonnými
zástupcami dieťaťa.
Forma poskytovania podporného opatrenia
Činnosti na podporu školskej spôsobilosti môžu rozvíjať jednu konkrétnu oblasť
vývinu, alebo môžu integrovane rozvíjať niekoľko oblastí súčasne formou:
o skupinovou - napr. rozdelenie detí s porovnateľnou úrovňou spôsobilostí
do skupín, s porovnateľnou úrovňou náročnosti úloh, s rôznou úrovňou
spôsobilostí detí a s rôznou náročnosťou úloh a i.),
o individuálnou - pre samostatnú činnosť dieťaťa alebo individuálnu
pedagogickú prácu s dieťaťom.
Skupinové a individuálne formy práce realizujú aj školský špeciálny pedagóg a
odborní zamestnanci v zmysle sprievodného materiálu Intervencie (SPRIEVODNÉ
METODICKÉ MATERIÁLY).
Odporúčaný rozsah podporného opatrenia
Rozsah poskytovaného podporného opatrenia je potrebné prispôsobiť
individuálnym potrebám a schopnostiam dieťaťa a podmienkam materskej školy.
Rozsah podporného opatrenia sa poskytuje dieťaťu na základe určenia vo
vyjadrení zariadenia poradenstva a prevencie, alebo spravidla do optimálneho
dosiahnutia školskej spôsobilosti, alebo v zmysle § 28a ods. 4 školského zákona
do času, kedy dieťa začne plniť povinnú školskú dochádzku v základnej škole.
43

3.e) ZABEZPEČENIE POSKYTOVANIA KURZU VYUČOVACIEHO JAZYKA
ŠKOLY ALEBO INEJ PODPORY PRI OSVOJOVANÍ SI VYUČOVACIEHO
JAZYKA ŠKOLY
Opis podporného opatrenia
Cieľom podporného opatrenia podľa § 145a, ods. 2, písm. e) školského zákona -
Zabezpečenie poskytovania kurzu vyučovacieho jazyka školy alebo inej podpory pri
osvojovaní si vyučovacieho jazyka školy - je zlepšiť jazykové kompetencie
detí/žiakov vo vyučovacom jazyku školy prostredníctvom podpory pri osvojovaní
si vyučovacieho jazyka školy u detí/žiakov, ktorých materinský jazyk sa líši od
vyučovacieho jazyka školy, ktorú navštevujú a u detí/žiakov, ktorých znalosť
vyučovacieho jazyka školy je nižšia ako veku primeraná znalosť vyučovacieho
jazyka školy.
Jazyková podpora má deťom/žiakom zabezpečiť rýchlejšie osvojenie si
vyučovacieho jazyka školy a následne úspešnejšie absolvovanie výchovno-
vzdelávacieho procesu. Podporné opatrenie sa netýka bilingválneho vzdelávania
podľa § 12 ods. 6 školského zákona. Podporné opatrenie je možné realizovať
rozvíjajúcimi činnosťami a programami. Činnosti v rámci podporného opatrenia
sa sústreďujú na základnú sociálnu komunikáciu dieťaťa/žiaka v spojení s určitým
konaním (v bežnej sociálnej komunikácii, v hre). Podpora osvojovania si
vyučovacieho jazyka školy sa realizuje integrovane v rámci vzdelávacích oblastí
/vyučovacích predmetov podľa školského vzdelávacieho programu.
Súčasťou vzdelávacích aktivít je vizualizácia vzdelávacieho obsahu (obrázky,
fotografie, obrázkovo-pojmové mapy, miniatúry, reálne predmety a pod.).
Podpora sa poskytuje aj pre orientáciu dieťaťa/žiaka v priestore, v režime dňa, v
štruktúre úlohy prostredníctvom tematicky zameraných komunikačných kariet,
pracovných listov, obrázkov, piktogramov a pod. Uplatňovaný je individuálny a
diferencovaný prístup k dieťaťu/žiakovi.
Prostredie školy je jazykovo podnetné z hľadiska dostatočných príležitostí na
komunikáciu a na možnosti výberu kníh rôznych žánrov, ktoré sú pre dieťa/žiaka
zaujímavé a tematicky príťažlivé. Využívajú sa rozmanité metodiky na podporu
jazyka, jazykové, didaktické a spoločenské hry, pomôcky a edukačné publikácie
zamerané na podporu reči a jazykových schopností dieťaťa/žiaka určené pre daný
44

vek. Úprava cieľov a obsahu výchovy a vzdelávania sa môže realizovať formou
rozloženia v rámci stupňa vzdelania, tzn. že pri realizácii výchovy a vzdelávania sa
berie ohľad na úroveň doterajších skúseností dieťaťa a/alebo dosiahnutého
vzdelania žiaka, ovládanie vyučovacieho jazyka a ďalšie individuálne osobitosti
detí/žiakov.
Sprievodný materiál Možnosti podpory pri osvojovaní si vyučovacieho
(slovenského) jazyka školy - slovenský jazyk ako druhý jazyk s bližšími
informáciami k podpornému opatreniu je dostupný v: SPRIEVODNÉ METODICKÉ
MATERIÁLY
Diagnostický nástroj Vstupný test na určenie úrovne ovládania slovenského
jazyka pre žiakov, ktorých materinský (prvý) jazyk sa líši od vyučovacieho
(slovenského) jazyka školy (súčasť POO K6 R2), je dostupný v: SPRIEVODNÉ
METODICKÉ MATERIÁLY
Odporúčané sú ďalšie súvisiace materiály vydané Národným inštitútom
vzdelávania a mládeže (pôvodne Štátnym pedagogickým ústavom): Dieťa
hovoriace iným jazykom: možnosti kompenzačnej podpory predškolskom
vzdelávaní (2021).
Cieľová skupina podporného opatrenia
Podporné opatrenie je určené pre deti a žiakov s potrebou podpory pri osvojovaní
si vyučovacieho jazyka, ktorí majú odlišný materinský jazyk od vyučovacieho
jazyka školy a ich úroveň ovládania vyučovacieho jazyka na základe realizovanej
jazykovej diagnostiky je na tzv. prahovej úrovni (cca na úrovni B1 podľa SERR) a
nižšie, alebo pre deti cudzincov podľa § 146 školského zákona.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. e) školského
zákona):
o materská škola,
o materská škola pre deti so špeciálnymi výchovno-vzdelávacími
potrebami,
45

o základná škola,
o základná škola pre žiakov so špeciálnymi výchovno-vzdelávacími
potrebami,
o stredná škola,
o stredná škola pre žiakov so špeciálnymi výchovno-vzdelávacími
potrebami okrem bilingválneho vzdelávania alebo
o špeciálne výchovné zariadenie.
Podporné opatrenie poskytuje pedagogický zamestnanec v kategórii učiteľ,
pedagogický asistent alebo vychovávateľ v špeciálnom výchovnom zariadení.
Jazykové kurzy pre deti cudzincov môže organizovať aj iná právnická alebo
fyzická osoba po získaní akreditácie (§ 146 ods. 6 školského zákona).
Forma poskytovania podporného opatrenia
Podporné opatrenie sa môže realizovať v podobe rozšíreného jazykového
vzdelávania v rámci povinného vyučovacieho predmetu, voliteľného
vyučovacieho predmetu, kurzu či doučovania so zameraním na osvojovanie si
vyučovacieho jazyka. V prípade, že ide o jazykový kurz, je realizovaný priamo v
škole, mimo školy alebo dištančnou formou prostredníctvom dostupných
komunikačných prostriedkov založených na využívaní počítačových sietí.
Podporné opatrenie sa poskytuje individuálne alebo skupinovo.
Odporúčaný rozsah podporného opatrenia
• Pre deti v predprimárnom vzdelávaní, ktoré majú občianstvo Slovenskej
republiky, odlišný materinský jazyk (podľa §11 ods. 6 písm. a) siedmeho
bodu školského zákona) a potrebujú podporu pri osvojení si vyučovacieho
jazyka je časová dotácia 33 hodín na jeden kurz.
• Pre žiakov, ktorí majú občianstvo Slovenskej republiky, odlišný materinský
jazyk (podľa §11 ods. 6 písm. a) siedmeho bodu školského zákona) a
potrebujú podporu pri osvojení si vyučovacieho jazyka je časová dotácia
33 hodín na jeden kurz (pre žiakov so základnou úrovňou ovládania
vyučovacieho jazyka) a 66 hodín na jeden kurz (pre žiakov bez znalosti
vyučovacieho jazyka-na základe výsledkov jazykovej diagnostiky).
46

• Pre žiakov, ktorí sa dlhodobo vzdelávali v inom jazyku a potrebujú podporu
pri osvojovaní si vyučovacieho jazyka (podľa §25 ods. 10 školského zákona)
je časová dotácia 33 hodín na jeden kurz (pre žiakov so základnou úrovňou
ovládania vyučovacieho jazyka) a 66 hodín na jeden kurz (pre žiakov bez
znalosti vyučovacieho jazyka-na základe výsledkov jazykovej diagnostiky).
• Pre deti cudzincov (podľa §146, ods. 3 školského zákona) je základný
jazykový kurz s časovou dotáciou 48 hodín - 200 hodín na jeden kurz.
Dieťa/žiak bez znalosti slovenského jazyka je vzdelávaný v rámci
intenzívnej jazykovej podpory.
• Pre deti cudzincov (podľa §146, ods. 3 školského zákona) so základnou
úrovňou ovládania slovenského jazyka sa realizuje rozširujúci jazykový kurz
s časovou dotáciou 64 hodín - 150 hodín na jeden kurz
Rozsah podporného opatrenia je nutné prispôsobiť individuálnym potrebám
dieťaťa/žiaka a podmienkam školy. Podpora je poskytovaná súbežne aj v rámci
výchovno-vzdelávacej činnosti/výchovno-vzdelávacieho procesu, pričom je
dieťaťu/žiakovi poskytovaná individuálna jazyková podpora podľa jeho potrieb a
nárokov vzdelávania.
47

3.f) ZABEZPEČENIE DOUČOVANIA ALEBO CIELENÉHO UČENIA NA
DOSIAHNUTIE NAJVYŠŠIEHO INDIVIDUÁLNEHO KOGNITÍVNEHO
POTENCIÁLU DIEŤAŤA ALEBO ŽIAKA
Opis podporného opatrenia
Cieľom podporného opatrenia podľa § 145a, ods. 2, písm. f) školského zákona -
Zabezpečenie doučovania žiaka alebo cieleného učenia na dosiahnutie najvyššieho
individuálneho kognitívneho potenciálu dieťaťa alebo žiaka - je prostredníctvom
kvalitného a dostupného doučovania v hodinách mimo vyučovania v stanovenom
rozsahu zlepšovať vedomosti a zručnosti žiakov a eliminovať riziko opakovania
ročníka a predčasného ukončenia vzdelávania žiakov. Podporné opatrenie možno
realizovať tiež prostredníctvom cieleného učenia. Cielené učenie je proces, pri
ktorom sa zameriavame na konkrétny cieľ alebo výsledok vzdelávania. Očakávaný
výsledok cieleného učenia je vopred konkrétne stanovený. Očakávaným
výsledkom môže byť napríklad zvládnutie novej zručnosti, porozumenie
komplexnému konceptu alebo pripravenosť na skúšku. Vzdelávacie činnosti pri
cielenom učení sa zameriavajú výlučne na informácie, ktoré sú priamo súvisiace
so stanoveným cieľom.
Činnosti v rámci podporného opatrenia sú zamerané na:
o všeobecnovzdelávacie predmety,
o vyučovacie predmety zamerané na odborné vedomosti,
o vyučovacie predmety zamerané na praktické zručnosti,
o praktické vyučovanie,
o profilujúce predmety.
Cieľová skupiny podporného opatrenia
Podporné opatrenie je poskytované žiakom:
o neprospievajúcim z aspoň jedného povinného alebo povinne voliteľného
vyučovacieho predmetu na polročnom hodnotení alebo koncoročnom
hodnotení,
o nehodnoteným z aspoň jedného povinného alebo povinne voliteľného
vyučovacieho predmetu na polročnom alebo koncoročnom hodnotení, ak
sa na vyučovacom predmete ospravedlnene nezúčastňovali alebo tento
48

vyučovací predmet nebol súčasťou školského vzdelávacieho programu,
podľa ktorého sa vzdelával,
o s výraznými ťažkosťami s dosahovaním stanovených vzdelávacích
štandardov v jednej alebo viacerých vzdelávacích oblastiach krátkodobého
charakteru, ak ich potreba vznikla v dôsledku dlhodobej neprítomnosti na
vyučovaní zo zdravotných dôvodov potvrdených lekárom,
o pripravujúcim sa na komisionálne skúšky v stredných odborných školách v
F učebných odboroch na získanie nižšieho stredného vzdelania.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. f) školského
zákona):
o materská škola,
o materská škola pre deti so špeciálnymi výchovno-vzdelávacími
potrebami,
o základná škola,
o základná škola pre žiakov so špeciálnymi výchovno-vzdelávacími
potrebami,
o stredná škola,
o stredná škola pre žiakov so špeciálnymi výchovno-vzdelávacími
potrebami alebo
o špeciálne výchovné zariadenie.
Podporné opatrenie poskytuje pedagogický zamestnanec v kategórii učiteľ,
vychovávateľ v ŠKD, pedagogický asistent alebo v prípade potreby školský
špeciálny pedagóg alebo iné osoby na základe zmluvného vzťahu so
zamestnávateľom. Oprávnená na poskytovanie doučovania je osoba s
pedagogickým vzdelaním minimálne bakalárskeho stupňa alebo doplňujúcim
pedagogickým štúdiom alebo iná osoba s minimálne bakalárskym vzdelaním v
odbore korešpondujúcom s predmetom alebo vzdelávacou oblasťou, ktoré daná
osoba doučuje.
49

Forma poskytovania podporného opatrenia
Prezenčná alebo dištančná forma prostredníctvom prostriedkov založených
na využívaní počítačových sietí. V prípade dištančnej formy sa odporúča žiakovi
zabezpečiť materiálno-technickú asistenciu zo strany školy.
Doučovanie sa realizuje mimo vyučovací čas (v popoludňajších hodinách),
individuálne alebo skupinovo v počte 2 - 5 žiakov. Individuálna forma sa realizuje
v prípade, ak škola eviduje len jedného takéhoto žiaka na danom stupni
vzdelávania (prvý alebo druhý stupeň). Ak sú už dvaja takíto žiaci na danom stupni
je potrebné realizovať doučovanie v skupinovej forme. Odporúčanie: V rámci
jednej skupiny zaradiť žiakov len z jedného stupňa (cyklu).
Odporúčaný rozsah podporného opatrenia
Rozsah je nutné prispôsobiť individuálnym potrebám žiaka a podmienkam školy.
Maximálny rozsah je 16 vyučovacích hodín na žiaka za polročné hodnotiace
obdobie, alebo od koncoročného hodnotenia po komisionálnu skúšku.
50

3.g) SKVALITNENIE PODMIENOK VÝCHOVY A VZDELÁVANIA ŽIAKOV ZO
SOCIÁLNE ZNEVÝHODNENÉHO PROSTREDIA
Opis podporného opatrenia
Podporné opatrenie podľa § 145a, ods. 2, písm. g) školského zákona - Skvalitnenie
podmienok výchovy a vzdelávania žiakov zo sociálne znevýhodneného prostredia -
sa zameriava na žiaka zo sociálne znevýhodneného prostredia. Dieťaťom alebo
žiakom zo sociálne znevýhodneného prostredia (ďalej len “SZP”) je podľa § 2
písm. o) školského zákona dieťa alebo žiak žijúci v prostredí, ktoré vzhľadom na
sociálne, rodinné, ekonomické a kultúrne podmienky nedostatočne podnecuje
rozvoj mentálnych, vôľových, emocionálnych vlastností dieťaťa alebo žiaka,
nepodporuje jeho socializáciu a neposkytuje mu dostatok primeraných podnetov
pre rozvoj jeho osobnosti. Na skvalitnenie podmienok na výchovu a vzdelávanie
žiakov zo sociálne znevýhodneného prostredia ministerstvo školstva poskytuje
školám finančný príspevok.
Finančný príspevok na podporné opatrenie skvalitnenie podmienok na výchovu a
vzdelávanie žiakov zo SZP sa poskytuje podľa počtu žiakov zo SZP, ktorí nemajú
zároveň zdravotné znevýhodnenie, na úhradu nákladov na:
a) osobné náklady pedagogického asistenta pre žiakov zo SZP, sociálneho
pedagóga alebo sociálneho pracovníka,
b) vybavenie didaktickou technikou a učebnými pomôckami pre žiakov zo SZP,
c) účasť žiakov zo SZP na aktivitách, ktoré sú súčasťou výchovno-vzdelávacieho
procesu alebo na aktivitách nad rámec vyučovania, ktoré prispievajú k
všestrannému duševnému a fyzickému rozvoju žiakov v súlade s cieľmi
výchovy a vzdelávania,
d) výchovu a vzdelávanie žiakov v špecializovaných triedach,
e) zabránenie prenosu nákazy prenosného ochorenia,
f) zabezpečenie spotrebných hygienických potrieb (najmä hygienické vložky,
tampóny),
g) príplatok za prácu so žiakmi zo SZP,
h) zabezpečenie chýbajúcich pomôcok pre žiakov nad rámec dotácie na školské
potreby poskytnutej podľa osobitného predpisu.
51

Finančné prostriedky na podporné opatrenie Skvalitnenie podmienok výchovy a
vzdelávania žiakov zo sociálne znevýhodneného prostredia budú poskytnuté
školám a školským zariadeniam podľa metodiky prideľovania finančných
prostriedkov zverejnenej na webovej stránke Financovanie podporných opatrení.
Cieľová skupina podporného opatrenia
Žiak zo sociálne znevýhodneného prostredia.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. g) školského
zákona):
o škola alebo
o školské zariadenie.
Prostredníctvom finančného príspevku riaditeľ školy zabezpečí pôsobenie
pedagogického asistenta, sociálneho pedagóga alebo sociálneho pracovníka v
triede, kde sa vzdelávajú žiaci zo SZP.
Forma poskytovania podporného opatrenia
Finančný príspevok na úhradu nákladov uvedených v opise PO.
Odporúčaný rozsah podporného opatrenia
Podľa metodiky prideľovania finančných prostriedkov na realizáciu podporných
opatrení vo výchove a vzdelávaní.
52

3.h) ZABEZPEČENIE VZDELÁVANIA SA VO VYUČOVACOM PREDMETE
ALEBO VO VZDELÁVACEJ OBLASTI VO VYŠŠOM ROČNÍKU
Opis podporného opatrenia
Cieľom podporného opatrenia podľa § 145a, ods. 2, písm. h) školského zákona -
Zabezpečenie vzdelávania sa vo vyučovacom predmete alebo vo vzdelávacej oblasti
vo vyššom ročníku – je zabezpečiť možnosť navštevovať predmet vo vyššom
ročníku, ak žiak v danom vyučovacom predmete preukázal vedomosti a
spôsobilosti nad rámec cieľov pre daný ročník podľa školského vzdelávacieho
programu. Žiakom s nadaním je potrebné vo výchovno-vzdelávacom procese
zabezpečiť taký prístup, ktorý umožní realizovať a rozvinúť ich potenciál, a tým
obohatiť ich osobnosť.
U žiakov je významný individuálny prístup, aplikácia špeciálnych metód a
upravené kurikulum (obsah učiva jednotlivých predmetov sa rozširuje, prehlbuje
a obohacuje), ako aj úprava organizačných foriem. Špecifikum žiakov spočíva v
možnosti, prehlbovania a rozširovania učiva. Pri výchove a vzdelávaní žiakov s
intelektovým nadaním je primárne dôležité rozvíjať ich dispozície a intelektovú
kapacitu, ale zároveň je pritom nevyhnutné zohľadňovať ich osobnostné, sociálne
a emocionálne aspekty špecifického vývinu.
Žiaci s intelektovým nadaním nepotrebujú na splnenie vzdelávacích štandardov
toľko času ako žiaci bez intelektového nadania, preto je možné rozšírenie
vzdelávacích štandardov vyučovacích predmetov súvisiacich s ich intelektovým
nadaním. Žiaci s intelektovým nadaním môžu absolvovať niektoré vyučovacie
predmety vo vyššom ročníku.
Ak je predpoklad, že žiak s intelektovým nadaním absolvuje viacero ročníkov
počas jedného školského roka, alebo že absolvuje jeden či viac predmetov vo
vyššom ročníku, triedny učiteľ v spolupráci s ďalšími učiteľmi vypracuje
individuálny vzdelávací program (ďalej len “IVP”) v ktorom naplánuje organizáciu
vzdelávania žiaka tak, aby mohol absolvovať viacero ročníkov v priebehu jedného
školského roka, respektíve v ktorom naplánuje organizáciu vzdelávania žiaka. IVP
môže zahŕňať aj úpravu učebného plánu žiaka.
Absolvovanie viacerých ročníkov počas jedného školského roka škola organizačne
zabezpečí formou individuálnych konzultácií so žiakom alebo návštevou
jednotlivých vyučovacích hodín vo viacerých ročníkoch. Pri absolvovaní viacerých
53

ročníkov počas jedného školského roka žiak nevykonáva komisionálne skúšky, ale
je priebežne hodnotený z jednotlivých vyučovacích predmetov.
Absolvovanie jedného predmetu alebo viacerých predmetov vo vyššom ročníku
vyžaduje úspešné vykonanie komisionálnej skúšky z príslušného predmetu alebo
predmetov. Žiakovi po absolvovaní viacerých ročníkov v priebehu jedného
školského roka vydá škola vysvedčenie za každý ročník zvlášť. Okrem základných
poznatkov sa žiaci učia akcelerované učivo (ktoré je obsahovo vo vyšších
ročníkoch), ale aj obohacujúce, rozširujúce a prehlbujúce učivo.
Uvedené osobitosti vzdelávania žiaka musia byť realizované prostredníctvom IVP.
Využívajú sa pritom moderné aktivačné metódy, prvky integrovaného
tematického vyučovania, projektové vyučovanie, problémové vyučovanie,
kooperatívne učenie, skupinové vyučovanie, brainstorming a pod. Zároveň
je vhodné viesť žiakov k systematickému riešeniu problémových tvorivých úloh,
abstraktnému mysleniu, riešeniu úloh vlastnou prácou, samostatnému štúdiu
(objavovaním, experimentovaním, schopnosťou zbierania a spracovávania
informácií), sebahodnoteniu. Angažovanie žiaka má sekundárne preventívny
charakter voči prejavom problémového správania.
Cieľová skupina podporného opatrenia
Podporné opatrenie je určené pre žiakov s intelektovým nadaním.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. h) školského
zákona):
o základná škola,
o základná škola pre žiakov s nadaním,
o stredná škola alebo
o stredná škola pre žiakov s nadaním.
Podporné opatrenie poskytuje pedagogický zamestnanec v kategórii učiteľ.
54

Forma poskytovania podporného opatrenia
Podporné opatrenie sa poskytuje priebežne v celom výchovno-vzdelávacom
procese.
Odporúčaný rozsah podporného opatrenia
Rozsah je nutné prispôsobiť individuálnym potrebám žiaka a podmienkam školy
na základe vyjadrenia zariadenia poradenstva a prevencie.
55

3.i) ZABEZPEČENIE OSOBITNÝCH FORIEM KOMUNIKÁCIE DIEŤAŤA
SO ZDRAVOTNÝM POSTIHNUTÍM ALEBO ŽIAKA
SO ZDRAVOTNÝM POSTIHNUTÍM SO ŠKOLOU
ALEBO SO ŠKOLSKÝM ZARIADENÍM
Opis podporného opatrenia
Cieľom podporného opatrenia podľa § 145a, ods. 2, písm. i) školského zákona -
Zabezpečenie osobitných foriem komunikácie dieťaťa so zdravotným postihnutím
alebo žiaka so zdravotným postihnutím so školou alebo so školským zariadením -
je zabezpečiť deťom/žiakom so zdravotným postihnutím, ktorí to potrebujú a
vtedy, kedy to potrebujú vhodné formy komunikácie, ktoré sú odlišné od bežne
používaných foriem komunikácie v procese výchovy a vzdelávania. Zároveň sem
patrí aj poskytnutie tlmočenia z posunkového jazyka do hovoreného jazyka a
naopak a/alebo z posunkovanej slovenčiny do hovoreného jazyka.
Podporné opatrenie vyžaduje dôkladnú identifikáciu jednotlivých potrieb,
schopností, vývinových špecifík a bariér v komunikácii u dieťaťa alebo žiaka so
zdravotným postihnutím. Komunikácia je základom pre budovanie sociálnych
vzťahov, pre získavanie, výmenu a odovzdávanie informácií, ale najmä pre
realizovanie úspešného procesu výchovy a vzdelávania v školách a školských
zariadeniach. Prostredníctvom komunikácie sa prijímajú a odovzdávajú nielen
informácie a vedomosti, zdieľajú predstavy a názory, ale dieťa alebo žiak sa učí
vyjadrovať svoje pocity, potreby a chrániť svoju autonómiu, ale aj rešpektovať
priestor druhého človeka.
Dieťa/žiak so zdravotným postihnutím má v zmysle Dohovoru o právach osôb so
zdravotným postihnutím a školského zákona právo na výchovu a vzdelávanie v
takých jazykoch, spôsoboch, komunikačných formách a s použitím takých
prostriedkov komunikácie, ktoré sú najvhodnejšie pre dané dieťa alebo žiaka.
Cieľom je umožniť ich plné a rovnoprávne zapojenie sa do systému výchovy a
vzdelávania a do života spoločnosti.
56

Komunikácia v školách a školských zariadeniach sa uskutočňuje hovoreným alebo
písaným slovom. Deti/žiaci so zdravotným postihnutím potrebujú komunikovať,
vzdelávať sa, aj v iných (náhradných alebo doplnkových) formách komunikácie,
napr. prostredníctvom posunkového jazyka, Braillovho písma, posunkov,
prstových znakov, obrázkov alebo inými vhodnými
dorozumievacími/komunikačnými prostriedkami a formami. Pri nesprávnej,
neúplnej alebo absentujúcej komunikácii môže dôjsť k nepochopeniu,
nedorozumeniam, konfliktom alebo až k problémovému správaniu dieťaťa/žiaka.
Komunikácia s deťmi/žiakmi so zdravotným postihnutím môže byť úspešná
zabezpečením osobitných foriem komunikácie v procese výchovy a vzdelávania
podľa ich špeciálnych výchovno-vzdelávacích potrieb.
Osobitná forma komunikácie je špecifická forma komunikácie, odlišná od bežne
používaných foriem komunikácie. Dieťa alebo žiak so zdravotným postihnutím ju
ovláda alebo preferuje a trvale, alebo na určité obdobie ju potrebuje využívať v
procese výchovy a vzdelávania na prijímanie a porozumenie informáciám,
získavanie vedomostí, osvojovanie si schopností, zručností, návykov a postojov.
Prostredníctvom nej vyjadruje aj svoje pocity, potreby a komunikuje s okolím v
škole a školskom zariadení.
Medzi osobitné formy komunikácie zaraďujeme najmä posunkový jazyk, Braillovo
písmo, posunkovú komunikáciu, prstové znaky, augmentatívnu a alternatívnu
komunikáciu. Patrí sem aj odzeranie, simultánny preklad, prepis hovoreného slova
do písaného textu, titulkovanie, audiokomentáre, zvukové knihy, ľahko čitateľný
text, prípadne aj ďalšie vhodné špecifické formy, spôsoby a prostriedky
komunikácie.
Pri podpore úspešnosti dieťaťa/žiaka so zdravotným postihnutím vo výchovno-
vzdelávacom procese je potrebné myslieť na to, že prvým a najefektívnejším
podporným opatrením, ktoré môže deťom/žiakom pomôcť, je dôsledné a
individuálne uplatňovanie efektívnych a vhodných komunikačných stratégií v
každodennej komunikácii s dieťaťom/žiakom.
Pomocou vhodných komunikačných stratégií pedagóg alebo odborný
zamestnanec môže prispôsobiť komunikáciu, komunikačné formy, spôsoby a
prostriedky dieťaťu/žiakovi a dať mu tak najavo, že mu rozumie, že vníma jeho
iniciatívu a zároveň ho povzbudzuje k ďalším iniciatívam. Primeranými
komunikačnými prostriedkami zisťuje, aké stratégie konkrétnemu dieťaťu/žiakovi
vyhovujú a zároveň ich prispôsobuje konkrétnemu dieťaťu/žiakovi. Správne
57

používanie komunikačných stratégií pomáha dieťaťu/žiakovi lepšie sa sústrediť
na to, čo počúva, lepšie porozumieť výpovedi hovoriaceho a lepšie vyjadrovať
svoje vlastné postoje a myšlienky.
Realizácia podporného opatrenia
o ZARIADENIE PORADENSTVA A PREVENCIE na základe príslušného
zdravotného postihnutia, komunikačnej úrovne dieťaťa alebo žiaka dáva
vyjadrenie, v ktorom odporučí podporné opatrenia, odporučí vhodné
osobitné formy komunikácie, potrebné špeciálne učebné, korekčné a
kompenzačné pomôcky na dosahovanie cieľov komunikácie u
dieťaťa/žiaka.
o PEDAGOGICKÝ a/alebo ODBORNÝ ZAMESTNANEC - identifikuje u
dieťaťa/ žiaka so zdravotným postihnutím rečovú, jazykovú, komunikačnú
a/alebo informačnú bariéru. V procese výchovy a vzdelávania realizuje
vhodné formy komunikácie s dieťaťom/žiakom, aplikuje komunikačné
stratégie. Je potrebné aby ovládal osobitné formy komunikácie.
o ŠKOLA/ŠKOLSKÉ ZARIADENIE - v zmysle školského zákona zabezpečuje
podporné opatrenie. Podľa potreby dieťaťa/žiaka so zdravotným
postihnutím môže škola alebo školské zariadenie zabezpečiť podporné
opatrenie v spolupráci so zariadením poradenstva a prevencie, prípadne
môže zabezpečiť tlmočníka posunkového jazyka alebo iného odborného
zamestnanca. Podporné opatrenie je súčasťou školského vzdelávacieho
programu a individuálneho vzdelávacieho programu dieťaťa/žiaka.
o RODIČIA/ZÁKONNÍ ZÁSTUPCOVIA - sú informovaní o formách
komunikácie s dieťaťom, odporúča sa veľmi úzka spolupráca
školy/školského zariadenia s rodičmi/zákonnými zástupcami, zapojenie
rodičov/zákonných zástupcov. V prípade, že sú rodičia alebo zákonní
zástupcovia detí/žiakov limitovaní v čítaní, odporúča sa aj v písomnej
komunikácii dodržiavať pravidlá ľahko čitateľného textu a ľahko
zrozumiteľných informácií, čím sa zabezpečí spolupráca s rodinou a
dieťaťu alebo žiakovi vytvorí priestor na aktívne zapojenie sa do výchovno-
vzdelávacieho procesu s podporou rodiny, čo zvýši jeho motiváciu k
učeniu.
58

o POMÔCKY - špeciálne učebné, korekčné a kompenzačné pomôcky sú
veľmi dôležité pri zabezpečovaní osobitných foriem komunikácie.
o INÉ PODPORNÉ OPATRENIA - podporné opatrenie Zabezpečenie
osobitných foriem komunikácie dieťaťa so zdravotným postihnutím alebo
žiaka so zdravotným postihnutím so školou alebo so školským zariadením
je úzko prepojené s ostatnými podpornými opatreniami, najviac so
zabezpečením činnosti na rozvoj a podporu komunikačnej schopnosti,
zmyslového vnímania, sociálnych zručností, ale i s úpravou cieľov, metód,
foriem a prístupov vo výchove a vzdelávaní, poskytnutím kompenzačných
pomôcok a pod.
Sprievodný materiál s bližšími informáciami k podpornému opatreniu je
dostupný: SPRIEVODNÉ METODICKÉ MATERIÁLY
Súvisiace legislatívne ustanovenia:
➢ § 12 ods. 4) školského zákona;§ 144, ods. 1 písm. e) školského zákona,
➢ § 144 ods. 2) školského zákona,
➢ § 144 ods. 3) školského zákona.
Cieľová skupina podporného opatrenia
Deti a žiaci so zdravotným postihnutím, ktorí pri komunikácii so školou alebo
školským zariadením v procese výchovy a vzdelávania čelia rečovej, jazykovej,
komunikačnej a/alebo informačnej bariére z dôvodu zdravotného postihnutia.
Stav môže byť spôsobený viacerými poruchami, poškodeniami, obmedzeniami
alebo ochoreniami.
Sú to napríklad:
o deti/žiaci s ťažkým zrakovým postihnutím, ktoré im neumožňuje používať
písomnú formu jazyka tak, ako je to bežne zaužívané,
o nehovoriace deti/žiaci,
o deti/žiaci, ktorých reč je pre okolie nezrozumiteľná,
o deti/žiaci, ktorých úroveň expresívnych jazykových schopností nepostačuje
na vyjadrenie myšlienok a/alebo komunikačných funkcií,
59

o deti/žiaci, ktoré potrebujú podporu vo vývine reči a v komunikácii, najmä
podporu rozvoja kognitívnych funkcií vrátane porozumenia komunikácie
iných osôb v škole a školskom zariadení.
Personálne zabezpečenie podporného opatrenia
Podporné opatrenie zabezpečuje:
o škola,
o školské zariadenie.
Podporné opatrenie poskytuje pedagogický a/alebo odborný zamestnanec školy
alebo školského zariadenia. Podľa potreby dieťaťa/žiaka so zdravotným
postihnutím môže škola alebo školské zariadenie zabezpečiť podporné opatrenie
v spolupráci so zariadením poradenstva a prevencie, prípadne môže zabezpečiť
tlmočníka posunkového jazyka alebo iného odborného zamestnanca
zabezpečujúceho osobitný spôsob komunikácie.
Forma poskytovania podporného opatrenia
Osobitná forma komunikácie alebo tlmočenie sa poskytuje individuálne alebo
skupinovo. Tlmočenie môže byť zabezpečené z posunkového jazyka do
hovoreného jazyka a naopak a/alebo z posunkovanej slovenčiny do hovoreného
jazyka a naopak alebo z/do inej vhodnej formy komunikácie.
Odporúčaný rozsah podporného opatrenia
Rozsah podporného opatrenia sa prispôsobuje individuálnym špeciálnym
výchovno-vzdelávacím potrebám dieťaťa/žiaka so zdravotným postihnutím na
základe vyjadrenia zariadenia poradenstva a prevencie.
60

3.j) ČINNOSŤ NA PODPORU SOCIÁLNEHO ZARADENIA
Opis podporného opatrenia
Cieľom podporného opatrenia podľa § 145a, ods. 2, písm. j) školského zákona -
Činnosť na podporu sociálneho zaradenia - je v školách a školských zariadeniach
vytvoriť emocionálne bezpečné prostredie, v ktorom sa všetky deti/žiaci cítia
oceňovaní, rešpektovaní a majú rovnaké príležitosti uspieť, čo vedie k zlepšeniu
akademického výkonu a vyššej angažovanosti detí/žiakov. Podstatou je, aby
každé dieťa/žiak, bez ohľadu na pohlavie, etnický pôvod, náboženstvo, zdravotné
znevýhodnenie, sexuálnu orientáciu, sociálno-ekonomické postavenie a iné
osobné charakteristiky či potreby, bol súčasťou všetkých aspektov života
školy/školského zariadenia. Vo svete charakterizovanom rozmanitosťou a
vzájomnou prepojenosťou sa sociálne zaradenie stalo nevyhnutnosťou. Zahŕňa
princípy rovnosti, spravodlivosti a rešpektu voči všetkým jednotlivcom bez
rozdielu. Sociálne zaradenie nie je len o tolerovaní odlišností; ale ide o aktívne
prijatie a zaradenie každého dieťaťa/žiaka do štruktúry školy/školského
zariadenia. Sociálne zaradenie je dlhodobý proces, ktorý zahŕňa odstraňovanie
bariér, ktoré bránia určitým skupinám plne sa zapojiť do spoločnosti. Bariérou
môže byť diskriminácia, predsudky, nerovnaký prístup k zdrojom a príležitostiam
a iné. Sociálne zaradenie zdôrazňuje dôležitosť uznávania a podpory rozmanitosti
a pocitu spolupatričnosti pre všetkých členov komunity.
Výhody sociálneho zaradenia
Individuálna pohoda: Sociálne zaradenie podporuje pocit spolupatričnosti a
vlastnej hodnoty, podporuje duševnú a emocionálnu pohodu. Keď sa ľudia cítia
akceptovaní a oceňovaní, je pravdepodobnejšie, že budú mať pozitívnu
sebaúctu, vybudujú si zdravé vzťahy a budú viesť plnohodnotný život.
o Ekonomický rast: Inkluzívne spoločnosti ťažia z rozmanitej a kvalifikovanej
pracovnej sily, ktorá podporuje inovácie, produktivitu a ekonomický rast.
Keď má každý rovnaký prístup k vzdelaniu, zamestnaniu a podnikateľským
príležitostiam, vedie to k dynamickejšej a prosperujúcejšej spoločnosti.
o Sociálna súdržnosť: Sociálne zaradenie vytvára silnejšie a súdržnejšie
komunity tým, že premosťuje rozdiely a podporuje porozumenie medzi
rôznymi skupinami. Prijatím rozmanitosti a podporou rovnosti môžu
61

spoločnosti znížiť sociálne napätie a podporiť väčšiu harmóniu medzi
svojimi členmi.
o Obohatenie majoritnej spoločnosti: Rôzne kultúry majú rôzne pohľady,
skúsenosti a vedomosti. Keď sa tieto perspektívy stretávajú, môže to viesť
k novým nápadom, inováciám a kreatívnemu riešeniu problémov.
Spolupráca medzi ľuďmi z rôznych kultúr môže vytvárať prostredie, kde sa
podnecuje výmena nápadov a nových myšlienok.
Sprievodný materiál s bližšími informáciami k podpornému opatreniu je
dostupný: SPRIEVODNÉ METODICKÉ MATERIÁLY
Sprievodné materiály k programu Buddy sú dostupné tu:
1. Metodika pre supervízora
2. Metodika pre buddyho
3. Informácie pre zverenca
4. Formuláre a plagáty
5. Supervízny dotazník
6. Leták-tipy na kontakt pri dištančnej výučbe
7. Formulár pre supervízora
8. Plagát pre školu
Cieľová skupina podporného opatrenia
PO je pre určené pre všetky deti/žiakov, s dôrazom na tých, u ktorých môže nastať
problém so sociálnym zaradením.
Sú to napríklad:
o dieťa/žiak z iných kultúr ako je kultúra školy,
o dieťa/žiak cudzincov, utečencov, odídencov
o dieťa/žiak s odlišným materinským jazykom,
o dieťa/žiak po dlhodobej absencii v škole,
o dieťa/žiak, ktorý je dieťaťom z rodiny v hmotnej núdzi,
o dieťa/žiak, ktorý pochádza zo sociálne znevýhodneného prostredia,
o dieťa/žiak po návrate zo zahraničia,
62

o dieťa/žiak so zdravotným znevýhodnením,
o dieťa/žiak so sklonom k samotárstvu, nezáujmu, apatii, úzkosti,
o dieťa/žiak s problémami v emocionálnej rovine (silné emócie, nepriateľské
správanie sa voči spolužiakom, prudká zmena nálad),
o dieťa/žiak, s predpokladom byť sociálne vylučovaný, šikanovaný,
o dieťa/žiak, ktorý neprejavuje záujem o školu,
o dieťa/žiak prechádzajúci do ďalšieho stupňa vzdelania,
o dieťa/žiak s dlhodobo nepriaznivým domácim prostredím,
o dieťa/žiak, ktorý sa ocitol v náhlej kritickej situácii v rodine,
o dieťa/žiak s nadaním,
o iné...
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. j) školského zákona):
o škola alebo
o školské zariadenie.
Podporné opatrenie poskytuje pedagogický alebo odborný zamestnanec školy
alebo školského zariadenia, alebo iné osoby na základe zmluvy.
Forma poskytovania podporného opatrenia
Sociálne zaradenie v škole vyžaduje systematické a sústavné úsilie zo strany
celého pedagogického a odborného tímu a celej školskej komunity. Je dôležité
mať na pamäti potreby všetkých detí/žiakov a zabezpečiť, aby každý mal rovnaké
možnosti na úspech a spoločenskú integráciu. Dosiahnutie sociálneho zaradenia
si vyžaduje kolektívne úsilie vrátane komplexných politík školy, vzdelávania a
učenia, zapojenia komunity a ďalších podporných opatrení. Realizuje sa
individuálne, skupinovo a najmä komunitne.
Odporúčaný rozsah podporného opatrenia
63

Rozsah podporného opatrenia sa poskytuje podľa individuálnych potrieb
dieťaťa/žiaka, vyjadrenia pedagogického zamestnanca, odborného zamestnanca
alebo školského podporného tímu vychádzajúceho z pravidelného monitoringu
alebo vyjadrenia zariadenia poradenstva a prevencie.
64

3.k) ČINNOSŤ NA PODPORU PREDCHÁDZANIA UKONČENIA ŠKOLSKEJ
DOCHÁDZKY V NIŽŠOM AKO POSLEDNOM ROČNÍKU ZÁKLADNEJ
ŠKOLY ALEBO STREDNEJ ŠKOLY
Opis podporného opatrenia
Cieľom podporného opatrenia podľa § 145a, ods. 2, písm. k) školského zákona -
Činnosť na podporu predchádzania ukončenia školskej dochádzky v nižšom ako
poslednom ročníku základnej školy alebo strednej školy - je poskytnúť žiakovi
v riziku takú podporu, aby bola naplnená jeho potreba úspechu s ohľadom na
jeho špecifiká a eliminovať tak predčasné ukončenie školskej dochádzky. Ak sa
podarí poskytnúť podporu a zdroje, ktoré sú potrebné pre úspešné dokončenie
vzdelávania, môžeme pomôcť zvýšiť pravdepodobnosť, že žiak zostane v škole a
dosiahne svoj plný potenciál. Skorší odchod zo školy nielenže pripravuje
jednotlivcov o príležitosti na osobný rast, ale tiež obmedzuje ich šance viesť
úspešný a plnohodnotný život. Na riešenie tohto problému je možné realizovať
celý rad aktivít na podporu prevencie pred ukončením školskej dochádzky pred
posledným ročníkom základného alebo stredoškolského vzdelania. Zapojením
žiakov, rodičov, pedagógov a širšej komunity môžeme vytvoriť prostredie, ktoré
podporuje angažovanosť, motiváciu a odolnosť a v konečnom dôsledku zaisťuje,
že každý žiak dosiahne úplné vzdelanie.
Príčiny predčasného ukončenia školskej dochádzky:
K predčasnému ukončeniu školskej dochádzky prispieva množstvo faktorov,
ktoré sa často zložitým spôsobom prelínajú. Niektoré z kľúčových príčin
zahŕňajú:
o Socioekonomické faktory: Ekonomická deprivácia, chudoba a obmedzený
prístup k zdrojom vytvárajú bariéry pre vzdelávanie. Rodiny, ktoré sa snažia
uspokojiť základné potreby, môžu uprednostniť okamžité ekonomické
prežitie pred dlhodobými investíciami do vzdelávania svojich detí.
o Ťažkosti v učení: Žiaci, ktorí majú problémy s učením sa alebo čelia
problémom pri udržiavaní kroku v učení s ostatnými spolužiakmi v triede,
môžu byť sklamaní zo svojho výkonu. To môže viesť k frustrácii a
nedostatku motivácie, čo v konečnom dôsledku môže viesť k predčasnému
ukončeniu školskej dochádzky.
65

o Osobné problémy: Nestabilné rodinné prostredie, domáce konflikty alebo
nedostatočná emocionálna podpora môžu výrazne ovplyvniť pohodu a
vzdelávací výkon žiaka. Tieto vonkajšie faktory môžu viesť k zvýšenej
absencii, zníženej sústredenosti a nakoniec k školskému neúspechu.
o Nedostatok záujmu: Keď žiaci nevidia relevantnosť (zmysel) svojho
vzdelania pre svoje budúce ciele a ambície, keď sa rodina nezaujíma o ich
vzdelávanie, môžu stratiť záujem o štúdium. Absencia praktických a
pútavých vzdelávacích stratégii môže taktiež prispieť k predčasnému
ukončeniu školskej dochádzky. Podľa správy Inštitútu vzdelávacej politiky
v oblasti ranej starostlivosti a vzdelávania boli za najviac ohrozené skupiny
identifikované deti zo sociálne znevýhodneného prostredia a deti so
zdravotným znevýhodnením. Deti so znevýhodneným majú nižšiu
zaškolenosť v materských školách, horšie výsledky v medzinárodných a
domácich testovaniach, viac opakujú ročník a vo väčšej miere predčasne
ukončujú školskú dochádzku. Ukončenie školskej dochádzky v nižšom, ako
poslednom ročníku základnej alebo strednej školy je problém, ktorý môže
mať negatívne dôsledky na celý ďalší život žiaka. Z toho dôvodu je veľmi
dôležité venovať pozornosť prevencii a podpore žiakov, aby dokončili
svoje vzdelávanie v plnom rozsahu. (Hellebrand et al., 2020)
Dôsledky predčasného ukončenia školskej dochádzky:
Predčasné ukončenie školskej dochádzky má ďalekosiahle dôsledky pre
jednotlivcov, komunity a našu spoločnosť ako celok. Niektoré z najvýznamnejších
dôsledkov sú:
o Obmedzené príležitosti: Bez ukončeného vzdelania majú žiaci obmedzené
vyhliadky na lepšie platené zamestnanie a je pravdepodobnejšie, že
uviaznu v cykle chudoby. Vyššia miera nezamestnanosti a
nezamestnateľnosť osôb, ktoré predčasne ukončia školskú dochádzku,
prispieva k ekonomickej nerovnosti.
o Znížené životné šance: Predčasné ukončenie školskej dochádzky často
vedie k nižšiemu príjmu, čo má za následok zhoršený zdravotný stav ako aj
zvýšenú pravdepodobnosť zapájania sa do nelegálnych aktivít s cieľom
zohnať potrebné zdroje. Nedostatočné vzdelanie môže narušiť kvalitu
života jednotlivca a naďalej udržiavať sociálne nerovnosti v spoločnosti.
66

o Sociálne náklady: Aj naša spoločnosť berie na seba bremeno predčasného
ukončenia školskej dochádzky prostredníctvom zvýšených výdavkov na
budúcu sociálnu odkázanosť, vyššie výdavky na zdravotnú starostlivosť,
vyššiu mieru kriminality a zníženej ekonomickej produktivity. Pri riešení
komplexného problému, ako je predčasné ukončenie školskej dochádzky,
by školy mali prejsť od prijímania dočasných, izolovaných opatrení k
prijatiu strategického „celoškolského prístupu“. Pri uplatňovaní
„celoškolského prístupu“ sa školy vnímajú ako prostredie kooperatívnej
výučby, pri ktorej je nápomocná celá školská komunita (vedenie školy,
pedagogickí a odborní zamestnanci, zákonní zástupcovia spolu s
externými zainteresovanými stranami).
Výsledky štúdie Európskej agentúry pre rozvoj špeciálneho a inkluzívneho
vzdelávania naznačujú, že:
➢ je potrebné zamerať sa na Predčasné ukončenie školskej dochádzky (ďalej
PUŠD) ako na súbor procesov, ktoré sú súčasťou života žiaka a nie ako na
výsledok,
➢ rôzne skupiny žiakov sú pri PUŠD vystavené odlišným rizikám,
➢ opatrenia sa môžu zameriavať na prevenciu, intervenciu a kompenzáciu,
➢ opatrenia sa musia zameriavať na rôzne úrovne ako kultúra školy,
motivácie žiaka a širšie sociálne aspekty života žiakov (Squires, 2017).
Problém PUŠD sa týka niektorých regiónov viac a niektorých menej, keďže sa
jedná o fenomén spätý najmä s chudobou a so sociálnym vylúčením. Najväčší
výskyt takýchto prípadov možno očakávať tam, kde je najvyššia miera chudoby a
nezamestnanosti.
Odporúčané súvisiace materiály vydané Ministerstvom školstva, výskumu, vývoja
a mládeže Slovenskej republiky.
o APLIKAČNÁ POMÔCKA AKO BYŤ V ŠKOLE ÚSPEŠNEJŠÍ (Podpora žiakov a
žiačok v povinnej školskej dochádzke s cieľom predchádzania opakovania
ročníka) https://www.minedu.sk/data/att/f3d/20785.8d2676.pdf
Cieľová skupina podporného opatrenia
67

Pre všetkých žiakov v riziku školského neúspechu alebo predčasného ukončenia
školskej dochádzky.
Sú to napríklad:
o žiak opakujúci ročník,
o žiak s výrazne zhoršeným prospechom oproti minulému štvrťroku v
konkrétnom vyučovacom predmete,
o žiak so zvýšeným počtom vymeškaných neospravedlnených hodín oproti
priemeru daného ročníka,
o žiak so zvýšeným počtom vymeškaných ospravedlnených hodín oproti
priemeru daného ročníka,
o žiak, ktorý je dieťaťom z rodiny v hmotnej núdzi,
o žiak, ktorý pochádza zo SZP,
o žiak po návrate zo zahraničia,
o žiak s odlišným materinským jazykom,
o žiak so zdravotným znevýhodnením,
o žiak so sklonom k samotárstvu, nezáujmu, apatii, úzkosti,
o žiak s problémami v emocionálnej rovine (silné emócie, nepriateľské
správanie sa voči spolužiakom, prudká zmena nálad),
o žiak, ktorý môže byť sociálne vylučovaný, šikanovaný a pod.,
o žiak, ktorý neprejavuje záujem o školu,
o žiak s dlhodobo nepriaznivým domácim prostredím,
o žiak, ktorý sa ocitol v náhlej kritickej situácii v rodine,
o iné...
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. k) školského
zákona):
o základná škola,
68

o základná škola pre žiakov so špeciálnymi výchovno-vzdelávacími
potrebami,
o stredná škola pre žiakov so špeciálnymi výchovno-vzdelávacími
potrebami,
o zariadenie poradenstva a prevencie alebo
o špeciálne výchovné zariadenie.
Podporné opatrenia poskytuje pedagogický zamestnanec v kategórií učiteľ,
pedagogický asistent alebo školský špeciálny pedagóg, odborný zamestnanec
alebo školský podporný tím alebo iné osoby na základe zmluvy.
Forma poskytovania podporného opatrenia
Ak žiak v edukačnom procese zlyháva, škola prostredníctvom pravidelného
monitoringu odhalí možné podporné opatrenia pre konkrétneho žiaka
(minimálne raz za štvrťrok). Predčasné ukončovanie školskej dochádzky je v
mnohých prípadoch vyvrcholením školských neúspechov, ktorým žiaci v riziku
dlhodobo čelia. V prípade potreby sa žiakovi ohrozenému rizikom predčasného
ukončenia školskej dochádzky poskytne podpora formou:
o rozšíreného času na učenie sa (realizované prostredníctvom mentoringu a
tútoringu rovesníkov, alebo starších žiakov či dobrovoľníkov),
o rovesníckych programov,
o spoluprácou so zákonnými zástupcami žiaka,
o spoluprácou s relevantnými externými subjektami,
o kombináciou vyššie uvedených.
Odporúčaný rozsah podporného opatrenia
Rozsah podporného opatrenia je podľa individuálnych potrieb žiaka, vyjadrenia
pedagogického zamestnanca, odborného zamestnanca alebo školského
podporného tímu vychádzajúceho z pravidelného monitoringu.
69

3.l) ŠPECIALIZOVANÉ KARIÉROVÉ PORADENSTVO
Opis podporného opatrenia
Cieľom podporného opatrenia podľa § 145a ods. 2, písm. l) - Špecializované
kariérové poradenstvo - je poskytnúť žiakovi so špeciálnymi výchovno-
vzdelávacími potrebami špecifickú podporu jeho kariérového vývinu.
Kariérový vývin je celoživotný proces, ktorý je súčasťou sebarozvoja jednotlivca.
Zahŕňa v sebe organizované a plánovité úsilie jednotlivca hľadať vhodné
povolanie, ktoré mu bude prinášať uspokojenie. Kariérový vývin nie je izolovaný
a uskutočňuje sa nedeliteľne s osobnostným, sociálnym a emocionálnym
vývinom. Podporné opatrenie špecializované kariérové poradenstvo, pomáha
preklenúť ťažkosti v získavaní informácií a zručností v oblasti kariérového vývinu.
Podporné opatrenie nadväzuje na kariérové poradenstvo a kariérové intervencie
v rámci kariérovej výchovy a poradenstva, ktoré sú poskytované všetkým žiakom
školy.
Ciele, metódy a prístupy špecializovaného kariérového poradenstva (ďalej
ŠKP) sú úzko previazané so špeciálnymi výchovno-vzdelávacími potrebami žiaka.
Pri výbere vhodných cieľov, metód a prístupov je nevyhnutné rešpektovať všetky
potreby žiaka (vrátane špeciálnych výchovno-vzdelávacích potrieb), rešpektovať
úroveň jeho kognitívnych funkcií, úroveň schopnosti porozumieť jazykovej
informácií, úroveň osvojenia si jazyka školy a mnohé iné relevantné premenné. Pri
výbere vhodných cieľov, metód a prístupov ŠKP je tiež mimoriadne dôležité
zohľadňovať všetky ostatné podporné opatrenia, ktoré sú žiakovi v škole
poskytované.
Neoddeliteľnými súčasťami špecializovaného kariérového poradenstva sú
kariérové posudzovanie, kariérová diagnostika a identifikácia vplyvu
sociokultúrneho prostredia na kariérový vývin žiaka.
o Kariérové posudzovanie je zamerané predovšetkým na hlbšie poznávanie
žiaka v oblasti jeho záujmov, predstáv a ašpirácií. Kariérové posudzovanie
je proces identifikovania potenciálu, potrieb a prípadných bariér v oblasti
kariérového vývinu jednotlivca.
o Kariérová diagnostika môže slúžiť ako podklad ku komplexnej diagnostike
v zariadení poradenstva a prevencie. Súčasťou kariérovej diagnostiky je
posúdenie oblastí špecifických schopností sledovaného žiaka, zistenie
70

záujmov, hodnôt, ašpirácií, ako aj motivácie, vrátane motivácie k školskému
výkonu a k činnosti. Ďalšími oblasťami sú tvorivosť, úroveň pracovnej
samostatnosti, úroveň komunikačných zručností, sociálnych zručností a
kompetencií. Osobitný priestor pri kariérovej diagnostike žiakov s ťažším
druhom a stupňom postihnutia alebo oslabenia je potrebné venovať aj
určeniu úrovne motorických zručností, sebaobsluhy a miery úbytku funkcie
v dôsledku druhu postihnutia alebo oslabenia.
Voľba konkrétnych diagnostických postupov a používanie diagnostických
nástrojov prebieha vždy v súlade so Zákonom č. 138/2019 Z. z. a Štandardami
odborných činností (VÚDPaP).
Identifikácia vplyvu sociokultúrneho prostredia na kariérový vývin žiaka je náplňou
tak kariérového posudzovania ako aj kariérovej diagnostiky. Predmetom
identifikácie sú napríklad predstavy rodičov o budúcnosti svojho dieťaťa, ich
názory a postoje k možnosti zamestnania svojho dieťaťa, vzťah jednotlivých
členov rodiny k práci, k rôznym povolaniam, k aktuálnej, ale aj želanej životnej
úrovni. Dôležité je tiež identifikovať vzťahy medzi členmi rodiny, ich správanie sa
v bežných aj vypätých situáciách a tiež to, aký majú členovia rodiny vzťah k
vlastnému sebarozvoju.
Na základe výsledkov komplexného posúdenia a diagnostikovania kariérového
vývinu žiaka možno realizovať so žiakmi v rámci špeciálneho kariérového
poradenstva rôzne aktivity. Charakter a rozsah realizovaných aktivít je veľmi
individuálny a môže sa v priebehu kariérového vývinu žiaka meniť. V rámci
poskytovania podporného opatrenia je vhodné poskytovať najmä nasledovné
aktivity:
o poskytovanie informácií o sebe v súvislosti s plánovaním kariérového
smerovania, podpora sebapoznávania,
o rozvíjanie zručností v oblasti riadenia svojej vzdelávacej a kariérovej
dráhy,
o poskytovanie informácií o povolaniach a svete práce,
o rozvoj osobnostných charakteristík podporujúcich kariérový rozvoj
(sebadeterminácia, sebaúčinnosť a i.),
o stanovenie kariérových cieľov, podpora v rozhodovaní pri výbere
ďalšieho študijného smerovania, výbere budúcej profesie,
poskytovanie informácií potrebných pre rozhodovanie,
71

o riešenie nesúladu medzi schopnosťami a možnosťami žiaka s
požiadavkami na výkon povolania,
o rozvoj praktických zručností zvyšujúcich zamestnanosť (písanie
životopisu, motivačného listu, vyhľadávanie voľných pracovných miest,
vedenie pohovoru a pod.) a zručností udržať sa v zamestnaní (napr.
komunikačné a sociálne zručnosti potrebné na udržanie sa na
pracovisku),
o podpora v prechodových obdobiach žiaka, rozvoj tranzitívnych
zručností, potrebných pri zmene školy, zo školy do pracovného
prostredia, vypracovanie a realizácii tranzitívneho programu žiaka so
ŠVVP,
o vyhľadávanie vzorov, inšpirácií pre osobný kariérový rast (napr.
úspešných ľudí so zdravotným postihnutím, úspešných ľudí
vyrastajúcich v sociálne znevýhodnenom prostredí a i.),
o poskytovanie kariérových informácií o žiakovi zákonnému zástupcovi,
zaangažovanie zákonného zástupcu do procesu kariérového rozvoja
žiaka;
o rozvoj a podpora pracovných návykov, postojov k práci,
o porozumenie významu práce pre život,
o rozvíjanie zručností v oblasti riadenia svojej vzdelávacej a kariérovej
dráhy,
o a ďalšie.
Jednotlivé aktivity sa môžu realizovať v spolupráci so zariadením poradenstva a
prevencie, ale tiež napríklad so školami pre žiakov so špeciálnymi výchovno-
vzdelávacími potrebami.
Sprievodný materiál s bližšími informáciami k podpornému opatreniu je
dostupný: SPRIEVODNÉ METODICKÉ MATERIÁLY
Cieľová skupina podporného opatrenia
Žiaci so špeciálnymi výchovno-vzdelávacími potrebami. Podporné opatrenie je
určené najmä tým žiakom, u ktorých je zvýšené riziko predčasného ukončovania
72

školskej dochádzky, žiakov zo sociálne znevýhodneného prostredia, žiakov so
zdravotným postihnutím, žiakov s akýmikoľvek bariérami vo vzdelávacej dráhe.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. l) školského zákona):
o základná škola,
o základná škola pre žiakov so špeciálnymi výchovno-vzdelávacími
potrebami,
o stredná škola,
o stredná škola pre žiakov so špeciálnymi výchovno-vzdelávacími
potrebami,
o zariadenie poradenstva a prevencie.
Podporné opatrenia realizuje pedagogický zamestnanec v kariérovej pozícii
kariérový poradca alebo odborný zamestnanec v kariérovej pozícii kariérový
poradca, alebo odborný zamestnanec zariadenia poradenstva a prevencie.
Forma poskytovania podporného opatrenia
Špecializované kariérové poradenstvo pre žiakov so ŠVVP sa realizuje zväčša
formou individuálneho poradenstva. Ak je opatrenie poskytované
homogénnejšej skupine žiakov so ŠVVP (napr. žiakov škôl pre žiakov so
špeciálnymi výchovno-vzdelávacími potrebami) možno realizovať kariérové
poradenstvo aj skupinovo.
Skupinové aktivity je vhodné realizovať formou poskytovania informácií alebo
zážitkovo. Medzi konkrétne formy, ktoré sa využívajú pri poskytovaní
špecializovaného kariérového poradenstva, patria exkurzie, prezentácie,
prednášky, diskusné kluby, zážitkové aktivity, návštevy dní otvorených dverí na
jednotlivých typoch škôl či priamo u zamestnávateľov, tvorivé remeselné dielne,
vzájomný tútoring, mentoring, rôzne formy spolupráce so zamestnávateľmi, a i.
Odporúčaný rozsah podporného opatrenia
73

Rozsah poskytovaného podporného opatrenia je potrebné prispôsobiť
individuálnym potrebám a schopnostiam žiaka a podmienkam školy alebo
zariadenia poradenstva a prevencie.
Odporúčaný rozsah je 5-10 hodín v priebehu 2. stupňa základnej školy a 20 hodín
v priebehu strednej školy (z toho minimálne 5 hodín musí byť realizovaných
v posledných 2 ročníkoch pred ukončením príslušného stupňa vzdelávania alebo
povinnej školskej dochádzky).
74

3.m) ZABEZPEČENIE PÔSOBENIA PEDAGOGICKÉHO ASISTENTA V TRIEDE
Opis podporného opatrenia
Cieľom podporného opatrenia podľa § 145a ods. 2, písm. m) školského zákona -
Zabezpečenie pôsobenia pedagogického asistenta v triede - je vyrovnávať
príležitosti detí/žiakov a pomoc pri prekonávaní bariér v ich výchove a vzdelávaní
prostredníctvom pôsobenia pedagogického asistenta. Náplň poskytovania
podporného opatrenia je totožná s náplňou práce pedagogického asistenta, ktorý
podporné opatrenie realizuje. Náplň práce pedagogického asistenta určuje
riaditeľ školy v súlade s platnou legislatívou a s kompetenciami pedagogického
asistenta ako pedagogického zamestnanca. Pedagogický asistent vykonáva svoju
činnosť v súlade pracovnou náplňou v rámci svojej pracovnej zmluvy.
Pedagogický asistent pomáha deťom/žiakom prekonávať architektonické,
informačné, jazykové, zdravotné, sociálne a kultúrne bariéry.
Pedagogický asistent v priebehu výchovno-vzdelávacieho procesu napríklad:
o pomáha vytvárať na vyučovaní podporujúcu a priateľskú atmosféru s
rešpektujúcimi vzťahmi, demokratickými pravidlami a tímovou
spoluprácou,
o zopakuje, prípadne preformuluje výklad učiva (podľa potreby
dieťaťa/žiaka v preferovanej forme komunikácie),
o asistuje s porozumením inštrukcie zadaných úloh (podľa potreby
dieťaťa/žiaka v preferovanej forme komunikácie),
o pomáha pri realizácii diferencovaného vyučovania, tak aby sa podporovalo
napĺňanie potenciálu každého dieťaťa/žiaka v skupine,
o flexibilne sa s učiteľom strieda pri realizovaní jednotlivých činností
(reflektovanie, pozorovanie, pomáhanie, zadávanie, koordinovanie a iné),
o pomáha pri obsluhe technických zariadení, ktoré dieťa/žiak používa v
každodennom živote, ako sú vonkajšie časti kochleárnych implantátov,
pomôcky alternatívnej komunikácie, mechanické či elektrické vozíky,
zariadenia na nahrávanie zvuku, zväčšovanie textu, špeciálne softvéry a iné
špeciálne učebné a kompenzačné pomôcky,
75

o pomáha pri narábaní, údržbe, nasadzovaní a skladaní zdravotných
pomôcok, ako sú barle, vozíky, chodítka, palice, okluzory, načúvacie
prístroje, kochleárne aparáty, kostné vibrátory a iné,
o pomáha deťom/žiakom naučiť sa používať špeciálne učebné a
kompenzačné pomôcky pod vedením školského špeciálneho pedagóga
a/alebo OZ s cieľom viesť ich k čo možno najväčšej miere samostatnosti
(napr. režimový pásik, náhradné komunikačné systémy),
o pomáha zvýšiť bezpečnosť dieťaťa/žiaka,
o monitoruje stav dieťaťa/žiaka (prestimulovanie, únava, stav pozornosti
atď.) a následne spolu s učiteľom prehodnocuje vopred stanovené
výchovno-vzdelávacie ciele,
o poskytuje podporu pri začlenení sa do rovesníckych skupín a v
rovesníckom učení, povzbudzuje k zapojeniu sa do diskusií v triede,
pomáha porozumieť a riešiť vzniknuté sociálne situácie (aj v situáciách
mimo priestor triedy),
o poskytuje podporu pri obhajobe práv dieťaťa/ žiaka,
o poskytuje podporu v prevencii vzniku neprimeranej odkázanosti na
pedagogickej asistencii a tiež neprimeranej odkázanosti na konkrétnej
osobe, ktorá pedagogickú asistenciu vykonáva,
o podieľa sa na vytváraní a úprave pomôcok, personalizácii zadaní, úloh,
písomných prác,
o a mnohé iné.
Vyššie uvedené príklady činností pedagogický asistent nevykonáva v plnom
rozsahu v každej skupine detí/žiakov.
Pedagogický asistent pôsobí v triede spolu s učiteľom. Počas výchovno-
vzdelávacieho procesu sa spoločne snažia realizovať vopred naplánované činnosti
a zároveň flexibilne reagujú na aktuálnu situáciu, charakter a obsah vznikajúcich
interakcií v skupine. Okrem spolupráce s učiteľom má na prácu pedagogického
asistenta určujúci vplyv spolupráca so školským špeciálnym pedagógom,
prípadne odbornými zamestnancami školy.
Sprievodný materiál s bližšími informáciami k podpornému opatreniu je
dostupný: SPRIEVODNÉ METODICKÉ MATERIÁLY
76

Cieľová skupina podporného opatrenia
Všetky deti/žiaci zo skupiny (zväčša triedy), v ktorej pedagogický asistent pôsobí,
na základe aktuálnych potrieb jednotlivých detí/žiakov.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. m) školského
zákona):
o materská škola,
o materská škola pre deti so špeciálnymi výchovno-vzdelávacími
potrebami,,
o základná škola,
o základná škola pre žiakov so špeciálnymi výchovno-vzdelávacími
potrebami,
o stredná škola,
o stredná škola pre žiakov so špeciálnymi výchovno-vzdelávacími
potrebami alebo
o špeciálne výchovné zariadenie.
Podporné opatrenia realizuje pedagogický zamestnanec v kategórii pedagogický
asistent.
Forma poskytovania podporného opatrenia
Forma poskytovania podporného opatrenia vzhľadom na činnosť
dieťaťa/žiaka môže byť:
o individuálna (prebieha v triede, alebo mimo triedu),
o skupinová (prebieha s časťou triedy, s celou triedou, alebo so širšou
skupinou ako trieda).
Forma poskytovania podporného opatrenia vzhľadom na spoluprácu
pedagogického asistenta s učiteľom môže byť:
77

o inštruktážna (učiteľ intenzívne usmerňuje pôsobenie pedagogického
asistenta pri realizovaní jednotlivých aktivít, pedagogický asistent
pracuje podľa inštrukcií učiteľa),
o kooperačná (vzniká na základe plánovania medzi pedagogickým
asistentom a učiteľom),
o čiastočne kooperačná (pedagogický asistent spolu s učiteľom rámcovo
plánuje postup svojej práce, vo výraznej miere si však pedagogický asistent
sám stanovuje vlastný spôsob práce).
Odporúčaný rozsah podporného opatrenia
Rozsah je potrebné prispôsobiť individuálnym potrebám dieťaťa/žiaka
a podmienkam školy na základe vyjadrenia zariadenia poradenstva a prevencie.
78

3.n) POSKYTOVANIE ZDRAVOTNEJ STAROSTLIVOSTI
Opis podporného opatrenia
Cieľom podporného opatrenia podľa § 145a ods. 2, písm. n) školského zákona -
Poskytovanie zdravotnej starostlivosti - je poskytnúť dieťaťu/žiakovi so
špecifickou zdravotnou diagnózou potrebnú zdravotnú starostlivosť, ktorá je
nevyhnutná v čase výchovno-vzdelávacieho procesu a jeho pobytu v škole.
Zdravotná starostlivosť je poskytovaná v súlade so štandardnými diagnostickými
a terapeutickými postupmi napríklad prostredníctvom nasledovných činností:
a) sledovanie a posudzovanie zdravotného stavu dieťaťa alebo žiaka,
b) meranie, posudzovanie a zaznamenávanie vitálnych funkcií,
c) aplikovanie liekov všetkými dostupnými formami,
d) odoberanie biologického materiálu,
e) orientačné vyšetrovanie krvi pomocou glukomera,
f) podávanie stravy sondou alebo cez gastrostómiu,
g) ošetrovanie všetkých typov stómií a vymieňanie stomického vrecka,
h) hodnotenie a ošetrovanie porúch celistvosti kože,
i) hodnotenie stavu výživy a dohliadanie nad dodržiavaním dietetického
stravovania dieťaťa a žiaka v škole,
j) starostlivosť o optické pomôcky (napr. okuliare), protézy a pod.,
k) podpora pri starostlivosti o sluchové pomôcky (načúvacie prístroje,
kochleárne implantáty),
l) poskytovanie 1. pomoci pri akútnych záchvatoch, hypoglykémii, alergických
reakciách a pod.,
m) realizácia opatrení na predchádzanie prenosných ochorení.
Cieľová skupina podporného opatrenia
79

Deti a žiaci, ktorým z ich zdravotného stavu a/alebo zdravotného znevýhodnenia
vyplýva potreba zdravotnej starostlivosti počas pobytu v škole.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. n) školského
zákona):
o materská škola,
o materská škola pre deti so špeciálnymi výchovno-vzdelávacími
potrebami,
o základná škola,
o základná škola pre žiakov so špeciálnymi výchovno-vzdelávacími
potrebami,
o stredná škola,
o stredná škola pre žiakov so špeciálnymi výchovno-vzdelávacími
potrebami,
o špeciálne výchovné zariadenie.
Podporné opatrenie poskytuje zdravotnícky pracovník (podľa § 152a školského
zákona).
Forma poskytovania podporného opatrenia
Individuálna.
Odporúčaný rozsah podporného opatrenia
Rozsah je nutné prispôsobiť individuálnym potrebám dieťaťa/žiaka
a podmienkam školy.
80

3.o) ZABEZPEČENIE SEBAOBSLUŽNÝCH ÚKONOV PODĽA OSOBITNÉHO
PREDPISU 80C)V ČASE VÝCHOVNO-VZDELÁVACIEHO PROCESU
Opis podporného opatrenia
Cieľom podporného opatrenia podľa § 145a ods. 2, písm. o) školského zákona -
Zabezpečenie sebaobslužných úkonov podľa osobitného predpisu 80c) v čase
výchovno-vzdelávacieho procesu - je zabezpečiť sebaobslužné úkony
dieťaťu/žiakovi počas výchovno-vzdelávacieho procesu podľa jeho potrieb a v
súlade s prílohou č. 4 Zákona č. 447/2008 Z. z. o peňažných príspevkoch na
kompenzáciu ťažkého zdravotného postihnutia a o zmene a doplnení niektorých
zákonov. Ide o nasledovné oblasti činností:
• Osobná hygiena
Hygienická starostlivosť o jednotlivé časti tela: ruky, tvár, zuby, nechty. V mnohých
prípadoch ide len o čiastočnú podporu, keď sa dieťa/žiak nevie dostatočne
efektívne pohybovať v priestore určenom na osobnú hygienu (napr. pri oslabení
hrubej alebo jemnej motoriky), alebo nemá dostatočne osvojenú postupnosť
jednotlivých dielčích činností (napr. pri oslabení kognitívnych schopností). V
mnohých prípadoch je však potrebná podpora komplexná, kedy osoba
poskytujúca asistenciu v oblasti osobnej hygieny, niektoré úkony vykonáva v plnej
miere namiesto dieťaťa/žiaka.
• Stravovanie a dodržiavanie pitného režimu
Porciovanie stravy, obsluha (prinesenie stravy a nápoja na dosah), kŕmenie a
pomoc pri pití. Rozsah a charakter podpory je v tomto smere široký. Mnoho
detí/žiakov nedokáže odniesť podnos s jedlom a pitím bez pomoci, niektorí to
nedokážu vôbec. Obdobne široký rozsah podpory je pri samotnom procese
prijímania potravy či tekutín. Asistencia v tomto smere znamená podporu pri
manipulovaní s tanierom, príborom a kúskami potravy.
• Vyprázdňovanie
Sprievod na toaletu, pomoc pri vyzliekaní, obliekaní, účelná očista po toalete,
sprievod z toalety, podanie podložnej misy, močovej fľaše s následným očistením
81

podložnej misy (fľaše), ochrana osobnej a posteľnej bielizne pred znečistením
(nasadenie a výmena plienky). Niektoré deti/žiaci môžu potrebovať neustálu
starostlivosť, zatiaľ čo iní budú potrebovať pomoc len pri presunoch na toaletu
alebo pri samotnom používaní toalety.
• Obliekanie, vyzliekanie
Výber oblečenia (rozpoznanie jeho správneho vrstvenia a farieb), obliekanie,
obúvanie, vyzliekanie, vyzúvanie. Pri niektorých deťoch/žiakoch sú ťažkosti v tejto
oblasti spojené s hrubou alebo jemnou motorikou, u iných to môže byť ťažkosť
spojená s oslabením kognitívnych funkcií (napr. určiť na čo slúžia jednotlivé časti
odevu, ako odev prispôsobiť vonkajšej teplote a iné). Asistenciu je vhodné
poskytnúť len pre tú časť zo sústavy krokov a tú oblasť, v ktorej je naozaj
potrebná.
• Mobilita, motorika
Sprievod pri chôdzi (chôdza po rovine, po schodoch), pomoc pri vstávaní z lôžka,
pomoc pri líhaní na lôžko, polohovanie, pomoc pri manipulácii s predmetmi
(napríklad pri uchopení lyžičky, zapínaní gombíkov), obsluha a premiestňovanie
predmetov dennej potreby. Poskytnutie efektívnej asistencie v oblasti mobility
vyžaduje v prvom kroku dôkladné oboznámenie sa s motorickými schopnosťami
a možnosťami konkrétneho dieťaťa/žiaka. Rovnako dôležité je oboznámiť sa s
pomôckami, ktoré používa a so spôsobom a rozsahom ich ovládania.
• Dodržiavanie liečebného režimu
Životospráva dieťaťa alebo žiaka na podporu liečby, ktorú stanoví lekár. Môže ísť
o rôzne opatrenia v rámci výchovno-vzdelávacích procesov školy, ale tiež
vykonávanie alebo obmedzenie konkrétnych aktivít. Sprievodný materiál s
bližšími informáciami k podpornému opatreniu je dostupný: SPRIEVODNÉ
METODICKÉ MATERIÁLY
Cieľová skupina podporného opatrenia
Deti/žiaci, ktorí majú obmedzenia vo vykonávaní sebaobslužných úkonov.
82

Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. o) školského zákona):
o škola alebo
o školské zariadenie.
Podporné opatrenie realizuje osobný asistent, pomocný vychovávateľ,
rodičovský asistent alebo nepedagogický zamestnanec zabezpečujúci
sebaobslužné úkony.
Forma poskytovania podporného opatrenia
Forma poskytovania podporného opatrenia je priamo závislá na miere
samostatnosti dieťaťa/žiaka a na charaktere a rozsahu konkrétnych obmedzení
dieťaťa/žiaka v oblasti sebaobslužných úkonov. Pri poskytovaní podporného
opatrenia sa venuje zvýšená pozornosť výberu vhodných foriem realizácie, pri
ktorej sa maximálne dbá na zachovaní dôstojnosti dieťaťa/žiaka.
Odporúčaný rozsah podporného opatrenia
Rozsah je nutné prispôsobiť individuálnym potrebám dieťaťa/žiaka a
podmienkam školy. Pri voľbe rozsahu a intenzity poskytovania podporného
opatrenia sa zohľadňuje najmä vek dieťaťa/žiaka, dostupnosť a bezpečnosť
prostredia a služieb dostupných v škole, alebo školskom zariadení. Niektoré
deti/žiaci môžu potrebovať neustálu starostlivosť, a to aj počas vyučovania, zatiaľ
čo iní budú potrebovať pomoc najmä pri presunoch alebo pri používaní toalety.
Maximálny rozsah je zabezpečenie podporného opatrenia počas celého
výchovno-vzdelávacieho procesu v škole a školskom zariadení.
Pri stanovení rozsahu sa vychádza aj z písomného vyjadrenia všeobecného lekára
pre deti a dorast, ktoré je súčasťou Vyjadrenia na účel poskytnutia podporného
opatrenia. Usmernenie k pôsobeniu pedagogického asistenta, zamestnanca, ktorý
realizuje poskytovanie podporného opatrenia "sebaobslužné úkony" a osobného
asistenta v škole alebo školskom zariadení je dostupné Usmernenie k pôsobeniu
pedagogického asistenta zamestnanca, ktorý realizuje poskytovanie podporného
opatrenia „Sebaobslužné úkony“ a osobného asistenta v škole alebo školskom
zariadení.
83

3.p) POSKYTNUTIE ŠPECIÁLNYCH EDUKAČNÝCH PUBLIKÁCIÍ
A KOMPENZAČNÝCH POMÔCOK
Opis podporného opatrenia
Cieľom podporného opatrenia podľa § 145a ods. 2, písm. p) školského zákona -
Poskytnutie špeciálnych edukačných publikácií a kompenzačných pomôcok - je
stimulovať aktivitu dieťaťa/žiaka a zvyšovať jeho motiváciu v učení sa využívaním
špeciálnych edukačných publikácií (v printovej, zvukovej, elektronickej alebo inej
forme, napríklad v reliéfno-bodovom písme) a špeciálnych kompenzačných
pomôcok.
Špeciálne edukačné publikácie
Napomáhajú dosahovať ciele výchovno-vzdelávacieho procesu využitím
osobitnej formy komunikácie (viac popísanej v sprievodnom materiáli k PO
Zabezpečenie osobitných foriem komunikácie dieťaťa so zdravotným
postihnutím alebo žiaka so zdravotným postihnutím so školou alebo so školským
zariadením), ktorou môže byť napríklad:
o Braillovo písmo, bodová či reliéfna grafika,
o implementácia posunkového jazyka,
o prepis hovoreného slova do písaného textu,
o titulkovanie,
o poskytnutie textu v písomnej forme (prezentácia, poznámky),
o alternatívna a augmentatívna komunikácia,
o audiokomentáre a iné elektronické formy,
o edukačné publikácie vytvárané pre deti/žiakov, ktoré rešpektujú princípy
ľahko čitateľného textu.
Edukačné publikácie s doložkou ministerstva školstva sú určené pre materské
školy a školy, v ktorých sa vzdelávanie považuje za sústavnú prípravu na povolanie
(základné a stredné školy). Školy majú pre deti/žiakov dostupné rôzne druhy
edukačných publikácií: učebnice, pracovné zošity, učebné texty, digitálne
84

edukačné publikácie, aj v elektronickej forme. Každá škola si môže podľa svojho
zamerania vybrať edukačné publikácie zo zoznamu edukačných publikácií, ktorý
obsahuje aj špeciálne edukačné publikácie. Registre edukačných publikácií sa
pravidelne aktualizuje na webovej stránke MŠVVaM SR:
https://www.minedu.sk/register-edukacnych-publikacii/
Špeciálne učebné a kompenzačné pomôcky
Cieľom je zabezpečiť prekonanie bariér pri dosahovaní optimálneho výsledku vo
výchovno-vzdelávacom procese efektívne a samostatne, umožniť
dieťaťu/žiakovi zažívať úspech pri nadobúdaní vedomostí, zručností a
spôsobilostí a eliminovať potrebu ďalšej asistencie zo strany okolia. Potreba môže
vzniknúť nielen v dôsledku zdravotného znevýhodnenia, ale napríklad aj pri
žiakoch s odlišným materinským jazykom alebo zo SZP.
o Špeciálne učebné pomôcky prispievajú k samostatnosti, pochopeniu a
dosiahnutiu výchovno-vzdelávacích cieľov detí/žiakov. Môžu byť
vyrobené priamo na mieru pre dieťa/žiaka, alebo sú vyrobené sériovo,
vychádzajúc z dlhoročnej pedagogickej praxe, so zámerom cielene a
systematicky prispieť ku konkrétnemu výchovno-vzdelávaciemu cieľu.
Mnohé špeciálne učebné pomôcky zastávajú najmä kompenzačnú funkciu
(nahrádzajú obmedzenú alebo absentujúcu modalitu percepcie inou).
o Kompenzačné pomôcky nahrádzajú, dopĺňajú a podporujú chýbajúce
alebo oslabené funkcie príslušného orgánu, zároveň sa využívajú aj aj
v prípade odlišného materinského jazyka dieťaťa/žiaka počas tranzitného
obdobia pri počiatočnom osvojovaní si vyučovacieho jazyka školy.
Kompenzujú dôsledky nedostatku, poškodenia alebo straty funkcie alebo
orgánu. Zvyšujú samostatnosť a nezávislosť detí/žiakov so zdravotným
znevýhodnením.
Téma špeciálnych učebných a kompenzačných pomôcok je rozpracovaná v
Metodike špeciálnych učebných a kompenzačných pomôcok. (SPRIEVODNÉ
MATERIÁLY).
Z pohľadu rôznych potrieb detí/žiakov, alebo potrieb rôznych skupín
detí/žiakov sa v tejto publikácii špeciálne učebné a kompenzačné pomôcky členia
na univerzálne pomôcky a úpravy a špecifické špeciálno-edukačné a
kompenzačné pomôcky.
85

o Univerzálne pomôcky a úpravy – napomáhajú deťom/žiakom pri
dosahovaní konkrétnych výchovno-vzdelávacích, zväčša krátkodobých
cieľov. Sú to aj bežné edukačné pomôcky, ktoré však deti/žiaci so
zdravotným znevýhodnením používajú vo väčšom množstve alebo
častejšie. Patria sem aj úpravy prostredia a prispôsobenie výchovno-
vzdelávacieho procesu, ktoré zlepšia prístupnosť nielen z pohľadu
mobility, ale aj prístupu k informáciám. Univerzálne pomôcky a úpravy sa
pre konkrétne dieťa/žiaka zvyčajne využívajú dočasne na preklenutie
vývinového obdobia, v ktorom je potreba oslabenú funkciu cielene
rozvíjať. Výnimkou je využitie univerzálnej pomôcky/úpravy pre tie
deti/žiakov, ktorí vzhľadom na svoje zdravotné znevýhodnenie potrebujú
jej trvalé využívanie.
Príkladom sú bezbariérové vstupy do budovy, ktoré budú deti/žiaci s
narušenou hybnosťou dolných končatín potrebovať počas celej školskej
dochádzky, ale sú nápomocné aj pre deti/žiakov s ťažkosťami v oblasti
vizuomotorickej koordinácie, ktoré sú bežné u žiakov s poruchou aktivity
a pozornosti, poruchami učenia, či zrakovým postihnutím. Pre týchto
žiakov je bezbariérový vstup vhodný najmä na začiatku školskej
dochádzky. Univerzálne pomôcky sa vyžívajú aj pri deťoch/žiakoch, ktorí
majú materinský jazyk odlišný od vyučovacieho jazyka školy. Napr.
prekladový slovník sa stáva kompenzačnou pomôckou pri vzdelávaní aj
testovaní, či maturite.
o Špecifické pomôcky – sú určené pre špecifickú skupinu detí/žiakov so
zdravotným znevýhodnením, sú používané dlhodobo, často slúžia na
plnenie dlhodobých výchovno-vzdelávacích cieľov. Spravidla sú to
konkrétne kompenzačné pomôcky a pomôcky pri rozvoji nadania.
Zaraďujeme sem aj podporné technológie (nazývané aj asistenčné
technológie). Ide o také druhy alebo skupiny technických pomôcok, ktoré
používajú ľudia so zdravotným znevýhodnením a pomáhajú im v ich
každodennom živote.
Pri výbere pomôcok zariadenie poradenstva a prevencie vychádza zo zoznamu
špeciálnych učebných a kompenzačných pomôcok aktualizovaného na webovom
sídle Ministerstva školstva, výskumu, vývoja a mládeže Slovenskej republiky. ZPP
vyberie zo zoznamu okruh pomôcok, ktorý má žiak využívať a bližšie špecifikuje
konkrétnu podľa individuálnych potrieb a stanoví jeho spôsob použitia aj
86

v súvislosti s formami povinného testovania a skúšok (T9, maturity). V rámci
podporného opatrenia sú financované špecifické pomôcky, ktoré nie sú bežným
materiálno-technickým zabezpečením školy a riadi sa usmernením na webovom
sídle ministerstva školstva: https://podporneopatrenia.minedu.sk/financovanie-
podpornych-opatreni/
Súvisiace legislatívne ustanovenia:
o § 95 ods. 4 školského zákona,
o § 131 ods. 5 písm. g) školského zákona,
o § 131 ods. 6 písm. h) školského zákona,
o § 144, ods. 1 písm. e) školského zákona,
o § 144 ods. 2) školského zákona,
o § 144 ods. 3) školského zákona,
o § 12 vyhláška 223/2022 Z. z. o základných školách,
o § 16 vyhláška 224/2022 Z. z. o strednej škole,
o Vyhláška 307/2008 Z. z. o výchove a vzdelávaní žiakov s intelektovým
nadaním.
Sprievodný materiál s bližšími informáciami k podpornému opatreniu je
dostupný: SPRIEVODNÉ METODICKÉ MATERIÁLY
Cieľová skupina podporného opatrenia
Deti/žiaci, pre ktorých je nástrojom k dosiahnutiu cieľov výchovno-vzdelávacieho
procesu konkrétna kompenzačná a špeciálna edukačná pomôcka,
ako aj špeciálne edukačné publikácie. Spravidla ide o deti/žiakov so zdravotným
znevýhodnením.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. p) školského zákona):
o materská škola,
o materská škola pre deti so špeciálnymi výchovno-vzdelávacími potrebami,
o základná škola,
87

o základná škola pre žiakov so špeciálnymi výchovno-vzdelávacími
potrebami,
o stredná škola,
o stredná škola pre žiakov so špeciálnymi výchovno-vzdelávacími potrebami
alebo
o špeciálne výchovné zariadenie.
Podporné opatrenie poskytuje pedagogický zamestnanec v kategórii učiteľ,
pedagogický asistent alebo školský špeciálny pedagóg, odborný zamestnanec
alebo školský podporný tím.
Forma poskytovania podporného opatrenia
Po zabezpečení špeciálnej edukačnej publikácie či kompenzačnej pomôcky
je nutné dieťa/žiaka zaučiť ako efektívne, bezpečne a podľa možnosti samostatne
s publikáciou či pomôckou narábať. V niektorých situáciách môže byť nutná
aj komunikácia a poučenie pre zákonných zástupcov.
Odporúčaný rozsah podporného opatrenia
Rozsah podporného opatrenia je krátkodobý alebo dlhodobý (na pravidelnej
báze) podľa individuálnych potrieb daného dieťaťa/žiaka na základe vyjadrenia
zariadenia poradenstva a prevencie, pedagogického zamestnanca v kategórii
školský špeciálny pedagóg, odborného zamestnanca školy alebo školského
podporného tímu.
88

3.q) ZABEZPEČENIE ÚPRAVY PRIESTOROV ŠKOLY URČENÝCH NA PODPORU
VNÍMANIA A NADOBÚDANIE ZRUČNOSTÍ
Opis podporného opatrenia
Cieľom podporného opatrenia podľa § 145a ods. 2, písm. q) školského zákona -
Zabezpečenie úpravy priestorov školy určených na podporu vnímania a
nadobúdanie zručností - je vytvoriť v školách priestor a podmienky s dlhodobým
efektom na rozvoj rôznych oblastí vývinu; na rehabilitáciu, oddych a relaxáciu pod
odborným vedením napríklad na bezpodnetový oddych; na stimuláciu
zmyslového vnímania; na nadobúdanie zručností spojených s využívaním
kompenzačných a špeciálno-edukačných pomôcok. Potrebné je zabezpečiť
izolované miestnosti alebo prispôsobiť časti miestností s cieľom vytvorenia
priestoru na podporu zmyslového vnímania, elimináciu vnútornej tenzie,
uspokojenie vnútorných potrieb dieťaťa/žiaka alebo podporu kognitívnych
schopností a manuálnych zručností detí/žiakov.
Miestnosti zamerané na spomínaný účel sú napríklad:
o multisenzorické miestnosti,
o bezpodnetové miestnosti,
o relaxačný kútik,
o miestnosti na nadobúdanie zručností spojených s využívaním
kompenzačných a špeciálno-edukačných pomôcok,
o miestnosť pre špeciálneho pedagóga a odborného zamestnanca,
o miestnosť pre zdravotnú sestru.
Multisenzorická miestnosť
Multisenzorická miestnosť zriadená v škole má slúžiť na poskytnutie pozitívne
naladeného prostredia, ktoré má funkciu relaxačnú, poznávaciu a interakčnú.
Aktívny, ale aj pasívny pobyt v miestnosti môže pomôcť u dieťaťa/žiaka
redukovať stres a stereotypné správanie, znižovať agresívne správanie a formy
sebapoškodzovania.
89

Multisenzorické miestnosti by mali rešpektovať senzorické potreby dieťaťa/žiaka.
Môže to byť v zmysle eliminácie (obmedzenia) rušivých podnetov, alebo naopak
v zmysle senzorickej stimulácie, ktorá dieťa/žiaka podnecuje, podporuje jeho
vývin, aktivizuje ho.
Pobyt v miestnosti je možné využiť aj ako jednu z alternatívnych ciest pri učení sa
(alebo poskytovaní intervencie/terapie), keď štandardný spôsob zlyháva, alebo
nie je dostatočne efektívny, ako napr. pri objavovaní a hľadaní štýlu učenia a
podpory sústredenia sa detí/žiakov a odhaľovaní najvhodnejšieho zmyslového
kanálu pre učenie. Pobytom v multisenzorickej miestnosti je možné u
dieťaťa/žiaka ukázať jeho silné stránky, podporiť jeho vnímanie seba a svojho
okolia, ukázať mu jeho schopnosť sa učiť a nadobúdať nové skúsenosti a
poznatky a tak prirodzenou cestou posilniť jeho sebavnímanie a sebavedomie.
Vďaka vybudovaniu pozitívneho sebaobrazu je možné
predchádzať problémovému správaniu či poruchám správania dieťaťa/žiaka
alebo eliminovať niektoré prejavy porúch správania alebo problémového
správania.
Ďalší typ multisenzorickej miestnosti poskytuje možnosť u dieťaťa/žiaka
uspokojiť jeho aktuálne vnútorné potreby a prežívanie, eliminovať u žiaka
vnútorné napätie, frustráciu alebo agresiu. Pobytom v miestnosti sa dieťa/žiak učí
regulovať svoje prežívanie a správanie. Miestnosť môže byť samostatne vybavená
a izolovaná alebo súčasťou inej miestnosti, napríklad telocvične, avšak s jasne
ohraničenou a vymedzenou časťou.
Pobyt a vybavenie miestnosti má slúžiť na aktuálne odreagovanie a uspokojenie
vnútorných potrieb dieťaťa/žiaka, napríklad formou pohybovej aktivity – v
miestností má mať možnosť dieťa/žiak uvoľniť napätie napríklad formou
skákania, hádzania lopty/medicinbalu na určené miesto alebo o zem na
konkrétnom mieste (výbušnosť, uvoľnenie energie, eliminácia agresívnych
prejavov), chodenie cez prekážku, búchanie do určeného predmetu (molitanový
valec, malé boxovacie vrece a podobne) a ďalšie.
Vybavenie miestnosti nie je vopred určené, je však potrebné pred vstupom do
danej miestnosti deti/žiakov alebo dieťa/žiaka upozorniť na pravidlá bezpečnosti,
avšak umožniť mu voľný pohyb a odreagovanie sa. Dieťa/žiak má v danej
miestnosti pociťovať voľnosť a možnosť uvoľniť nahromadenú energiu a emócie.
90

Pobyt v miestnosti by mal byť jasne vymedzený, úvodným aj záverečným
znamením/signálom, totožným pri každom pobyte. Dieťa/žiak by mal byť vopred
oboznámený s účelom jednotlivých „stanovíšť“ v miestnosti. V závere pobytu v
miestnosti je nevyhnutné zaradiť krátke relaxačné cvičenie, v ktorom dieťa/žiak
precíti pocit uvoľnenia a odstránenia napätia a frustrácie.
Bezpodnetová miestnosť
Bezpodnetová miestnosť je samostatne zriadená miestnosť, v ktorej by sa malo
nachádzať čo najmenej senzorických podnetov. Po vizuálnej aj technickej stránke
by mala byť miestnosť čo najjednoduchšia, bez vizuálnych stimulov, podľa
možností odhlučnená a mala by pôsobiť jednoducho a príjemne. Dieťa/žiak by
mal mať možnosť v miestnosti získať pocit upokojenia a uvoľnenia a mal by mať
možnosť oddychu a relaxácie bez zmyslových podnetov. V miestnosti sa môže
nachádzať jednoduchý polohovateľný vak, sedací vak alebo iná podložka na
ležanie, oddych.
Miestnosť je vhodná na odstránenie negatívnych prejavov hypersenzitivity,
agresie alebo neprimeraného správania a oddych bez zmyslových podnetov. . Po
zabudovaní akustickej techniky s reproduktormi, môže byť miestnosť využitá aj
pri nácviku echolokácie pre nevidiace deti/ žiakov, alebo nácvik komunikácie pre
deti/žiakov s poruchou sluchu .
Relaxačný kútik
Relaxačný kútik by mal tvoriť súčasť triedy, v ktorej prebieha výchova a
vzdelávanie. Kútik by mal byť príjemným priestorom, v ktorom sa môže dieťa/žiak
upokojiť a relaxovať v prípade, že pociťuje pocit hnevu, smútku, emocionálnej
nestability alebo napríklad vyčerpania, alebo má potrebu tráviť chvíľu čas
osamote. Pobyt v relaxačnom kútiku okrem odstránenia napätia, únavy a
negatívnych pocitov pomáha dieťaťu/žiakovi naučiť sa identifikovať a regulovať
vlastné emócie a prežívanie. Dieťa/žiak by mal byť oboznámený s účelom daného
priestoru a primerane vedený k jeho využívaniu.
Relaxačná zóna
91

Relaxačná zóna by mala tvoriť súčasť školy, napríklad chodby (interiér) alebo jej
areálu (exteriér) a má slúžiť na pasívny aj aktívny odpočinok detí/žiakov.
Relaxačná zóna by mala byť príjemným miestom, v ktorom sa môže dieťa/žiak
uvoľniť, relaxovať alebo v prípade potreby vo svojom čase mimo vyučovania,
napríklad počas prestávky, realizovať kreatívnu činnosť, ktorá mu pomáha v
uvoľnení a vychádza z jeho vnútorných potrieb. Relaxačné zóny takisto môžu
slúžiť ako miesto na socializáciu detí/žiakov v čase mimo vyučovania. Relaxačná
zóna môže poslúžiť aj ako priestor na samoštúdium.
Miestnosť na nadobúdanie zručností spojených s využívaním
kompenzačných a špeciálno-edukačných pomôcok
Miestnosť na nadobúdanie zručností spojených s využívaním kompenzačných a
špeciálno-edukačných pomôcok môže byť súčasťou inej miestnosti, kde však
bude presne vymedzený priestor na vykonávanie potrebnej činnosti alebo môže
ísť o samostatnú miestnosť. Má slúžiť na individuálnu prácu s dieťaťom/žiakom,
ktorý z dôvodu zdravotného znevýhodnenia potrebuje k úspešnému zvládnutiu
edukačného procesu využívať špeciálno-edukačné pomôcky. V týchto
priestoroch má možnosť individuálnym tempom a za adekvátnej pomoci za
použitia kompenzačných pomôcok realizovať konkrétne činnosti spojené s
výchovno-vzdelávacím procesom.
Vybavenie danej miestnosti má zodpovedať špecifickým potrebám žiakov, ktorí
využívajú špeciálno-edukačné pomôcky po priestorovej, organizačnej aj
materiálnej stránke.
Miestnosť pre špeciálneho pedagóga a odborného zamestnanca
Miestnosť určená na odbornú prácu s deťmi/žiakmi. Diagnostika, intervencia,
terapia a iné odborné činnosti vyžadujú špecifické prostredie. Špeciálny pedagóg
a odborný zamestnanec pripravia miestnosť podľa konkrétnych potrieb
detí/žiakov. Miestnosť môžu využívať na individuálnu, ako aj skupinovú prácu
s dieťaťom/žiakom, ako aj ďalšie odborné činnosti súvisiace s intervenciou napr.
stretnutia, konzultácie a supervízie rodičov, pedagógov a ďalších zamestnancov
školy a iné.
92

Cieľová skupina podporného opatrenia
Deti/žiaci, pre ktorých je nástrojom dosiahnutia výchovno-vzdelávacích cieľov
využitie možností takejto miestnosti alebo časti miestnosti, najmä deti/žiaci so
zdravotným znevýhodnením. Pri výbere miestnosti, pomôcok a aktivít
realizovaných s dieťaťom/žiakom je nevyhnutné prihliadať na jeho aktuálne
potreby a naladenie, pričom je dôležité dieťa/žiaka neprestimulovať množstvom
podnetov, ktoré sú mu poskytnuté.
o Multisenzorická miestnosť: pre všetky deti/žiakov, najmä je vhodná pre
deti/žiakov so zmyslovou depriváciou, kognitívnym deficitom
alebo detí/žiakov, u ktorých je možné pobytom v senzorickej miestnosti
navodiť pocit bezpečia, uvoľnenia a relaxácie.
o Bezpodnetová miestnosť: pre deti/žiakov, ktorí v dôsledku hypersenzitivity,
prestimulovania, porúch správania alebo v dôsledku iného zdravotného
znevýhodnenia pociťujú pocit silnej vnútornej emocionálnej nestability,
agresivity, tenzie alebo pociťujú potrebu celkového senzorického a
psychomotorického upokojenia. Rovnako pre deti/žiakov, ktorí
vyžadujú nácvik priestorovej orientácie, echolokácie, oddych bez
zmyslových podnetov.
o Relaxačný kútik/relaxačná zóna: pre všetky deti/žiakov, ale najmä
deti/žiakov, ktorí potrebujú v dôsledku emocionálnej nestability, vnútornej
tenzie alebo vyčerpania priestor na aktívny ale aj pasívny oddych, relaxáciu
a uvoľnenie.
o Miestnosť na nadobúdanie zručností spojených s využívaním
kompenzačných a špeciálno-edukačných pomôcok pre všetky deti/žiakov,
ktorí v dôsledku zdravotného znevýhodnenia potrebujú na prevedenie
konkrétnych činností využívať kompenzačné a špeciálno-edukačné
pomôcky.
o Miestnosť pre zdravotnú sestru vybavenú potrebnými prístrojmi,
nábytkom, uzamykateľnými skrinkami: pre všetkých žiakov, ktorí potrebujú
jednorazovú alebo opakovanú pomoc zdravotnej sestry na výkon
ošetrovateľskej činnosti.
Personálne zabezpečenie podporného opatrenia
93

Podporné opatrenie zabezpečuje (podľa § 145a ods. 2 písm. q) školského zákona):
o škola,
o špeciálne výchovné zariadenie.
Realizáciu podporného opatrenia zabezpečuje riaditeľ školy. Riaditeľ školy
zabezpečí miestnosť alebo konkrétnu časť miestnosti, ktorú môžu deti/žiaci
využívať pod vedením pedagogických a odborných zamestnancov školy
alebo školského podporného tímu. Miestnosť špeciálno-pedagogickej podpory
si môže škola vytvoriť podľa vlastných možností a potrieb, ktoré identifikuje
v spolupráci so zariadením poradenstva a prevencie.
Forma poskytovania podporného opatrenia
Miestnosť je možné využívať individuálne, alebo skupinovo.
Odporúčaný rozsah podporného opatrenia
Rozsah podporného opatrenia sa poskytuje podľa individuálnych potrieb
dieťaťa/ žiaka na pravidelnej alebo nepravidelnej báze na
základe vyjadrenia zariadenia poradenstva a prevencie, pedagogického
zamestnanca v kategórii školský špeciálny pedagóg, odborného zamestnanca
školy alebo školského podporného tímu.
94

3.r) ODSTRAŇOVANIE FYZICKÝCH BARIÉR V PRIESTOROCH ŠKOLY
ALEBO ŠKOLSKÉHO ZARIADENIA A ORGANIZAČNÝCH BARIÉR
PRI VÝCHOVE A VZDELÁVANÍ
Opis podporného opatrenia
Cieľom podporného opatrenia podľa § 145a ods. 2, písm. r) školského zákona -
Odstraňovanie fyzických bariér v priestoroch školy alebo školského zariadenia a
organizačných bariér pri výchove a vzdelávaní - je odstrániť bariéry (najmä fyzické)
a sprístupniť vzdelávanie a školské prostredie pre dieťa/žiaka so zdravotným
znevýhodnením a ostatné deti/žiakov tak, aby zodpovedali ich výchovno-
vzdelávacím potrebám. Primerané úpravy majú byť v súlade s legislatívou a
ďalšími usmerneniami a metodickými materiálmi (najmä Manuálom
debarierizácie škôl a školských zariadení, 2022) navrhnuté a realizované tak,
aby podporovali začleňovanie detí/žiakov počas celého procesu výchovy a
vzdelávania. Pri budovaní nových škôl a školských zariadení sa uplatňuje
univerzálne navrhovanie a univerzálny dizajn. Úprava prostredia škôl a školských
zariadení môže byť výrazným podporným mechanizmom, ktorý priamo nielen
prispeje k vytvoreniu inkluzívneho prostredia, ale aj efektívnym prostriedkom k
dosiahnutiu výchovno-vzdelávacích cieľov.
Každé dieťa/žiak je v škole vítané. Preto pred nástupom dieťaťa/žiaka so ZZ/ŠVVP
s ohľadom na jeho fyzické a psychické danosti/možnosti do školy alebo školského
zariadenia sa odporúča včas, ideálne ešte pred samotným
nástupom, konzultovať s vedením školy alebo školského zariadenia, prípadne aj
so zriaďovateľom školy/školského zariadenia, možnosti umiestnenia
dieťaťa/žiaka v ich škole alebo školskom zariadení. Dôvodom je prípadná úprava
prostredia pre čo najplnohodnotnejšie vzdelávanie dieťaťa/žiaka v škole a
školskom zariadení, ako aj sprístupnenie jeho účasti na aktivitách školy. Riešenie
úpravy školského prostredia je upravené v Manuáli debarierizácie škôl a školských
zariadení3.
3 https://www.minedu.sk/32192-sk/manual-debarierizacie/
95

V manuáli sú vymedzené štandardy debarierizácie školského prostredia a
eliminácie fyzických, informačných a technologických bariér tak, aby zodpovedali
skutočným potrebám detí/žiakov nielen so zdravotným znevýhodnením a
rešpektovali princípy univerzálneho dizajnu. Je založený na holistickom prístupe,
ktorý zabezpečuje plnú participáciu dieťaťa/žiaka na živote školy (t. j. definuje
štandardy, ktoré vytvárajú inkluzívny priestor) Okrem priestorových štandardov
(ako napr. technická špecifikácia pre stavebné úpravy) definuje manuál aj
štandardy postupu pri debarierizácii budov škôl a školských zariadení. Nie je
vhodné, aby kvôli akýmkoľvek bariéram bolo dieťa/žiak so ZZ/ŠVVP vylúčené
z výchovno-vzdelávacieho procesu.
V rámci debarierizácie by mala byť pozornosť sústredená najmä na vytvorenie
komplexného inkluzívneho prostredia metódou univerzálneho
navrhovania/dizajnu. Toto by malo zahŕňať najmä prístupnosť prostredia (fyzická
prístupnosť) rešpektujúceho jednotlivcov s rôznym zdravotným znevýhodnením
vrátane osôb so zvýšenou zmyslovou citlivosťou, ako aj technologickú
prístupnosť a prístupnosť informačných a komunikačných zdrojov/nástrojov,
vzdelávacích metód, materiálov (eliminácia informačných bariér), elimináciu
komunikačných, sociálnych aj psychických bariér a podobne.
Odstraňovaniu bariér a sprístupneniu školského prostredia všetkým
deťom/žiakom sa venuje aj Metodika špeciálnych učebných a kompenzačných
pomôcok v časti “Úprava a usporiadanie prostredia”, kde sú opísané vonkajšie a
vnútorné prístupové riešenia. Podľa kvality ich uvedenia do praxe môže
dieťa/žiak optimálne fungovať v škole alebo školskom zariadení. Primárnym
cieľom debarierizačných opatrení je nielen vytvorenie optimálnych podmienok
na vzdelávanie dieťaťa/žiaka so ZZ/ŠVVP, ale aj zaistenie bezpečného, tvorivého
a akceptujúceho prostredia.
Úpravy vonkajšieho prostredia definujú požiadavky na elimináciu prirodzených
prekážok, ktoré za normálnych okolností bezproblémovo slúžia pre bežnú detskú
populáciu, ale pre dieťa/žiaka napríklad s obmedzenou schopnosťou pohybu
môžu byť neprekonateľnou prekážkou, ako napríklad schody. Zahŕňajú aj také
prvky, ktoré napomáhajú dieťaťu/žiakovi so zdravotným znevýhodnením k
96

jednoduchšej orientácii prostredníctvom reflexných, vizuálnych alebo zvukových
signalizačných prvkov.
Príklady:
o vybudovanie bezbariérového prístupu na prekonávanie výškových
rozdielov,
o odstránenie prekážok v exteriéroch,
o vybudovanie vodiacich línií v exteriéri,
o vybudovanie pevnej nájazdovej rampy do budovy.
Úpravy vnútorného prostredia rovnako definujú spôsoby eliminácie prekážok, a
obsahujú aj prvky úpravy prostredia, napr. lokalizáciu triedy, rozloženie lavíc,
vizuálny poriadok v triede a pod.
Príklady:
o úpravy a usporiadanie priestorov pre bezpečný, plynulý a komfortný pohyb
dieťaťa/žiaka,
o odstránenie prekážok v interiéri,
o tvorba reliéfnych plánikov a zabezpečenie ich prístupnosti,
o reliéfne označenia v Braillovom písme a/alebo reliéfnej latinke,
o farebné kontrastné riešenia a označenia,
o zväčšené nápisy pre uľahčenie orientácie,
o piktogramy pre uľahčenie orientácie,
o vizuálne a zvukové signalizačné zariadenia,
o akustické riešenie miestností,
o prenosnú bezdrôtovú technológiu,
o rôzne asistenčné technológie podľa individuálnych potrieb dieťaťa/žiaka,
o prispôsobenie osvetlenia,
o vytvorenie priestoru pre riešenie zdravotných problémov,
o vytvorenie oddychových/relaxačných zón,
o odhlučnenie miestností,
97

o vytvorenie akustických (sedenie vpredu, ďalej od ventilátora alebo
dataprojektora, lepšie počujúcim uchom smerom k učiteľovi alebo
hovoriacemu, mať výhľad na tvár učiteľky, sedenie v kruhu, tichá zóna v
triede) a architektonických (odhlučňovacie panely, tkaniny v triede na
odhlučnenie a pod.) podmienok pre vzdelávanie žiaka s poruchou sluchu,
o vytvorenie vhodných podmienok pre odzeranie,
o vytvorenie tichých zón v triede/škole (s použitím odhlučňovacích panelov,
násteniek, závesov a i.),
o vybudovanie bezbariérových toaliet, šatní, umyvární, učební, laboratórií,
telocvične, jedálne, ubytovacieho zariadenia pre deti/žiakov, knižnice,
vonkajšieho školského areálu a podobne.
Cieľová skupina podporného opatrenia
Deti a žiaci so zdravotným znevýhodnením a ostatné deti/žiaci, ktorým vyvstane
potreba eliminácie rôznych druhov bariér - psychických, fyzických,
technologických, informačných, komunikačných a pod.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. r) školského
zákona):
o škola,
o školské zariadenie.
Poskytovanie opatrenia zabezpečuje a v prípade potreby v spolupráci s ďalšími
zainteresovanými osobami realizuje riaditeľ školy.
Forma poskytovania podporného opatrenia
o jednoduché úpravy školy a/alebo školského prostredia pedagógmi (najmä
v triede – premiestnenie nábytku, vizuálny poriadok),
o jednoduché úpravy interiéru školy a/alebo školského prostredia ďalšími
zamestnancami školy (školníkom, údržbárom, upratovačkami,
elektrikárom, ... - montáž dodatočného osvetlenia, montáž izolačného
98

odhlučnenia triedy, zjednodušenie otvárania dverí; prestavba interiéru
nezasahujúca do stavebných úprav-preskupenie nábytku),
o jednoduché úpravy exteriéru školy/školského prostredia zamestnancami
školy (prispôsobenie prirodzených vodiacich línií, osadenie orientačných
bodov, ...),
o zložitejšie úpravy exteriéru školy/školského prostredia
externými odborníkmi (stavebné úpravy chodníkov, nájazdové rampy a
pod.),
o jednoduché úpravy prostredia vyžadujúce si jednoduché stavebné zásahy
(osadenie umývadla, rozšírenie zárubní, doplnenie zvukovej izolácie na
steny a i.),
o zložité úpravy prostredia vyžadujúce si odbornú konzultáciu a zložitejšie
stavebné zásahy realizované odborníkmi.
Odporúčaný rozsah podporného opatrenia
Rozsah podporného opatrenia je nutné prispôsobiť individuálnym potrebám
dieťaťa/žiaka, podmienkam školy a stavebnému charakteru budovy.
99

3.s) ZABEZPEČENIE DIÉTNEHO STRAVOVANIA
Opis podporného opatrenia
Cieľom podporného opatrenia podľa § 145a ods. 2, písm. s) školského zákona -
Zabezpečenie diétneho stravovania - je poskytnúť priestor v zariadeniach
školského stravovania aj pre stravovanie deti/žiakov so zdravotnými
obmedzeniami tak, aby ich pobyt v školách a školských zariadeniach počas
výchovno-vzdelávacieho procesu bol rovnocenný s ostatnými deťmi/žiakmi.
Diétna strava v zariadení školského stravovania je nevyhnutná pre deti/žiakov s
vybranými diagnózami (napr. cukrovka, potravinové alergie, a pod.). Podávanie
diétnej stravy umožní týmto deťom/žiakom účasť aj na popoludňajších
výchovno-vzdelávacích aktivitách, posilní ich socializáciu a má priaznivý vplyv na
zamestnanosť ich rodičov.
Deti/žiaci s diétnou stravou majú v prípade porušenia diéty znížené vnímanie,
koncentráciu, zvýšenú agresivitu a pod.
Diétne stravovanie je rozdelené do 3 skupín na základe 3 druhov diét:
o šetriaca - pri ochoreniach tráviaceho traktu, pri obezite,
o diabetická - pri zvýšenej hladine krvného cukru – cukrovke,
o bezgluténová (bezlepková) – pri poruche vstrebávania lepku – celiakii.
Šetriaca diéta sa indikuje pri poruchách tráviaceho systému s dlhodobým
priebehom, ktoré si nevyžadujú zmeny v energetickom príjme stravy. Sú to
funkčné poruchy žalúdka, funkčná žalúdočná dyspepsia, poruchy sekrécie
(hyperacidita), chronický zápal žalúdka, vredová choroba žalúdka a dvanástnika,
niektoré stavy po resekcii žalúdka, chronické ochorenia žalúdka a žlčníka v
pokojovom štádiu. Ďalej sem patria horúčkovité stavy a stavy po infarkte
myokardu. Diabetická diéta sa indikuje predovšetkým diabetikom mladšieho,
stredného, vyššieho a pokročilého veku, teda pre väčšinu hospitalizovaných
pacientov.
Pre diabetikov mladšieho veku alebo s väčšou energetickou spotrebou platí jej
modifikácia (prepočet jedálneho lístka na množstvo výmenných sacharidových –
chlebových jednotiek). Bezlepková diéta sa indikuje pacientom s ochorením
celiakie a celikálnej sprue, pacientom s poruchou gluténovej intolerancie.
100

Najčastejšie požiadavky na diétnu stravu:
o bezgluténová (bezlepková),
o bezlaktózová, bezkazeínová
o diabetická,
o antihistamínová.
Pri zabezpečovaní diétneho stravovania v zariadení školského stravovania je
potrebné upozorniť, že sa jedná o deti/žiakov, ktorí sú rizikovou skupinou
stravníkov a ich stravovanie vyžaduje osobitný prístup s posúdením ošetrujúceho
lekára.
Na poskytovanie diétneho stravovania je nevyhnutné zabezpečiť:
o rekonštrukciu priestorov pre zabezpečenie oddeleného pracovného
miesta pre prípravu jedál diétneho stravovania,
o materiálne vybavenie priestorov, nákup varných nádob, a pod.
Viac informácii: Materiálno – spotrebné normy a receptúry pre diétne stravovanie
(revízia 2023) s účinnosťou od 1. 9. 2023 | Ministerstvo školstva, vedy, výskumu a
športu Slovenskej republiky (minedu.sk)
Cieľová skupina podporného opatrenia
Deti/žiaci s potravinovou intoleranciou a diagnózou vyžadujúcou diétnu stravu.
Personálne zabezpečenie podporného opatrenia
Podporné opatrenie zabezpečuje zariadenie školského stravovania (podľa § 145a
ods. 2 písm. s) školského zákona) a poskytuje kuchár.
Forma poskytovania podporného opatrenia
Priamo v zariadení školského stravovania, pri škole, ktorú dieťa/žiak navštevuje,
alebo formou spolupráce s iným zariadením školského stravovania formou
pravidelného dodávania diétnej stravy.
101

Odporúčaný rozsah podporného opatrenia
Na základe odporúčania lekára.
102

3.t) PREVENCIA NA PODPORU FYZICKÉHO ZDRAVIA, DUŠEVNÉHO
ZDRAVIA A PREVENCIA VÝSKYTU RIZIKOVÉHO SPRÁVANIA
Opis podporného opatrenia
Cieľom podporného opatrenia podľa § 145a ods. 2, písm. t) školského zákona -
Prevencia na podporu fyzického zdravia, duševného zdravia a prevencia výskytu
rizikového správania - je systematicky posilňovať schopnosti detí/žiakov,
ktoré majú priamy vplyv na ich optimálny zdravý vývin a formovanie primeraných
postojov v oblasti fyzického a duševného zdravia a vedú k znižovaniu prejavov
a výskytu rizikového správania. Cieľom opatrenia je tiež predchádzať vzniku
poruchy duševného a fyzického zdravia u detí/žiakov prostredníctvom
realizovania podporných aktivít zameraných na rozvoj ich subjektívnej pohody
(psychickej, sociálnej a fyzickej).
Prevenciu možno rozdeliť nasledovne:
o univerzálna prevencia, ktorá je zameraná na bežnú populáciu,
o selektívna prevencia, ktorá je zameraná na detí/žiakov so zvýšenými
nárokmi na podporu,
o indikovaná prevencia, ktorá je zameraná na predchádzanie
sekundárnych porúch a komplikácií u rizikových detí/žiakov.
Programy a aktivity na podporu fyzického zdravia sa zameriavajú na podporu
primeranej fyzickej kondície dieťaťa/žiaka, zdravého životného štýlu, starostlivosti
o fyzické zdravie a bezpečnosti. Programy a aktivity na podporu duševného
zdravia a psychickej odolnosti sa zameriavajú najmä na posilnenie úspešnej
adaptácie dieťaťa/žiaka na školu, posilnenie schopnosti sebapoznania a
sebahodnotenia, schopnosti kritického myslenia, schopnosti úspešne aplikovať
stratégie zvládania, schopnosti asertivity, rozvíjanie pozitívnych vzťahov so
spolužiakmi a ostatnými účastníkmi výchovno-vzdelávacieho procesu a
posilnenie schopnosti zvládať psychicky náročné situácie (napríklad rovesnícky
konflikt, medzigeneračný konflikt, vyrovnanie sa s úspechom/neúspechom a
podobne).
103

Programy a aktivity na prevenciu rizikového správania sa zameriavajú na
formovanie žiaduceho postoja dieťaťa/žiaka k rizikovému správaniu, v prípade
výskytu rizikového správania aj na eliminovanie/odstránenie jeho prejavov.
Významný priestor sa venuje najmä programom zameraným na prevenciu šikany
(vrátane kyberšikany), verbálneho a fyzického násilia, extrémistických postojov,
užívania omamných a návykových látok a podobne.
Sprievodný materiál s bližšími informáciami k podpornému opatreniu je
dostupný: SPRIEVODNÉ METODICKÉ MATERIÁLY. Sprievodný materiál je
prehľadom aktivít v rámci poskytovania prevencie.
Cieľová skupina podporného opatrenia
Všetky deti/žiaci školy a školského zariadenia.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. t) školského zákona):
o škola alebo
o školské zariadenie.
Poskytovanie realizuje školský podporný tím, odborný zamestnanec, pedagogický
zamestnanec, odborný zamestnanec zariadenia poradenstva a prevencie alebo
externý subjekt.
Forma poskytovania podporného opatrenia
➢ Základné rozdelenie metód prevencie v škole podľa objektu:
o individuálne (napr. inštruktáž, rozhovor, konzultácia),
o skupinové (napr. prednáška, kvíz, diskusia, beseda, panelová diskusia,
inscenačné metódy),
o hromadné (v školskom prostredí napr. školský rozhlas, školský časopis).
➢ Základné rozdelenie metód prevencie v škole podľa formy:
104

o metódy hovoreného slova (napr. prednáška, diskusia, rozhovor, beseda,
audionahrávky),
o metódy tlačeného slova (napr. leták, heslo, plagát, článok, brožúra,
časopis),
o multimediálne metódy (napr. video, film).
Preventívne aktivity môžu mať rôzny charakter (napr. informatívny, zážitkový).
Medzi najúčinnejšie aktivity patria spravidla aktivity zážitkového charakteru. V
rámci výskumov v oblasti efektívnosti preventívnych intervencií sa ukázalo, že
mnohé aj často používané aktivity nie sú efektívne a niekedy môžu mať dokonca
opačný účinok. Zásady efektívnej preventívnej činnosti možno nájsť rozpracované
napr. v Štandardoch odborných činností - Prevencia rizikového správania
(VÚDPaP, 2022).
Odporúčaný rozsah podporného opatrenia
Rozsah je nutné prispôsobiť individuálnym potrebám dieťaťa/žiaka a
podmienkam školy alebo školského zariadenia.
105

3.u) KRÍZOVÁ INTERVENCIA
Opis podporného opatrenia
Cieľom podporného opatrenia podľa § 145a ods. 2, písm. u) školského zákona -
Krízová intervencia - je poskytnúť deťom/žiakom odbornú starostlivosť zameranú
na špecifické obdobie v ich živote po krízovej udalosti. Krízová udalosť je
akákoľvek udalosť, alebo sekvencia udalostí, ktorá prekoná bežné zvládacie
mechanizmy jednotlivca. Niektoré vybrané krízové udalosti majú
charakter špecifickej krízovej situácie.
Sú to udalosti:
o s obzvlášť závažným dopadom na školskú komunitu a spoločnosť,
o s potenciálom polarizovať spoločnosť,
o s väčším počtom mŕtvych a zranených,
o s históriou riešenia tráum a strát v školskej komunite v poslednom roku,
o s väčším počtom zasiahnutých (trieda, celá škola),
o s obzvlášť zraniteľnou alebo traumatizovanou populáciou v školskej
komunite,
o udalosť vysoko sledovaná médiami.
Tieto situácie vyžadujú väčší počet interventov, ich spoluprácu, dopĺňanie a
striedanie v priebehu poskytovania krízovej intervencie, v prípade potreby
prizvanie trauma terapeuta a ďalších externých odborníkov do intervenčného
tímu.
Krízová intervencia predstavuje podpornú sieť opatrení zameraných na
stabilizáciu jednotlivca/skupiny, prinavrátenie pocitu bezpečia a posilnenie
vlastných kompetencií v práci s emóciami, so zvládacími stratégiami, redukciu
stresu a nastavenie ďalších opatrení po krízovej udalosti. Každý poskytovateľ
krízovej intervencie by mal mať vypracovaný krízový plán (v súlade so
štandardom odbornej činnosti Krízová intervencia, VÚDPaP) Je to plán postupu
106

riešenia krízových situácií. Krízový plán pozostáva vo všeobecnosti z nasledovných
hlavných bodov:
1. Všetci zamestnanci školy bezprostredne po krízovej udalosti zaisťujú
bezpečie pre seba a pre druhých. Pokiaľ riziko ohrozenia pominulo,
poskytujú zasiahnutým základnú psychologickú prvú pomoc.
2. Zamestnanci školy podporujú vzájomnú informovanosť. Vedenie školy v
súčinnosti s intervenčným tímom informuje o tom, čo sa stalo, kedy a kto
je zasiahnutý, čo sa bude diať ďalej. Školská komunita môže bezprostredne
po udalosti, alebo v prvý deň po udalosti využiť podporu policajných
psychológov, alebo psychosociálneho tímu (externý tím prichádzajúci z
prostredia mimo školy, zvyčajne zabezpečujúci psychologickú, alebo
psychosociálnu prvú pomoc na mieste, kde sa udalosť odohrala,
bezprostredne po udalosti).
3. Riaditeľ školy bezodkladne kontaktuje spádové CPP a požiada o
realizáciu krízovej intervencie. CPP vytvorí z odborných zamestnancov
vyškolených v krízovej intervencii intervenčný tím. Vedúci tímu navštívi
školu a zisťuje potreby zasiahnutej školy a dopad udalosti na školskú
komunitu.
4. Vedúci krízového intervenčného tímu spolu s vedením
školy koordinuje aktivity v škole, ako aj pôsobenie intervenčného tímu.
Realizácia nasledujúcich aktivít krízového plánu závisí od rozsahu
mimoriadnej udalosti. Intervenčný tím stabilizuje zamestnancov školy, aby
boli schopní pokračovať vo svojej práci a mohli deťom/žiakom pomôcť s
emocionálnou reguláciou a stabilizáciou.
5. Stabilizovaní pedagogickí zamestnanci sa vrátia do tried a umožnia
deťom/žiakom hovoriť o tom, čo sa stalo. Neotvárajú tému, ak deti alebo
žiaci o udalosti nevedia, a/alebo sa ich netýka. Vedenie školy koordinuje
spoluprácu a súčinnosť s intervenčným tímom, rieši priebežne potreby
zúčastnených a dopad udalosti na školskú komunitu.
6. Riaditeľ školy spolu s intervenčným tímom v prípade potreby vytvára a
zverejní tlačovú správu. Riaditeľ školy poverí jedného zamestnanca (ak to
neurobí sám), ktorý jediný je oprávnený poskytovať informácie o dianí v
škole. Riaditeľ oboznámi deti, žiakov aj zamestnancov školy, že z dôvodu
107

ochrany osobných údajov nie sú oprávnení poskytovať médiám fotografie,
ani akékoľvek informácie o zasiahnutých.
7. Intervenčný tím poskytuje krízovú intervenciu (spravidla 36 - 48 hod od
krízovej udalosti). Vedenie školy prostredníctvom triednych učiteľov
komunikuje so zákonnými zástupcami dieťaťa alebo žiaka. Riaditeľ školy v
spolupráci s intervenčným tímom vytvorí e-mail (list) pre zákonných
zástupcov, kde vyjadrí ľútosť nad udalosťou, emocionálne neutrálne
pomenuje, čo sa stalo, aké reakcie detí a žiakov možno očakávať a akým
spôsobom môžu svoje deti podporiť. Účasť detí/žiakov na krízovej
intervencii je dobrovoľná. Zákonní zástupcovia sú dopredu informovaní e-
mailom alebo inou vhodnou formou (osobne, listom a pod.) o tom, kto
bude so žiakmi pracovať a poskytovať krízovú intervenciu. Nie je potrebné,
aby zákonný zástupca dal súhlas s krízovou intervenciou.
8. Vedenie školy so zamestnancami školy vyhodnocuje a uzatvára
udalosť. Na začiatku denne, neskôr po týždni, po mesiaci, po pol roku, po
roku. Triedni učitelia úzko spolupracujú so zákonnými zástupcami pri
podpore ich detí. Školský psychológ spolu so ŠPT monitoruje správanie,
učenie a prípravu žiakov na vyučovanie, realizuje skupinové preventívne
aktivity pre podporu zvládacích stratégií detí a žiakov, podporu odolnosti
a dobrú integráciu udalosti do každodenného života. Ak škola nemá
školského psychológa ani ŠPT, realizuje aktivity iný odborný zamestnanec
školy. Spolu s vyhodnocovaním školská komunita zároveň udalosť
uzatvára.
9. Školská komunita integruje udalosť do každodenného života. Školský
psychológ podľa potreby facilituje smútkové poradenstvo pre
jednotlivcov aj skupiny. Školský psychológ si všíma adaptáciu detí, žiakov
a zamestnancov školy na požiadavky každodenného života, identifikuje
jednotlivcov s problémami v adaptácii a s rizikom komplikovaného
trúchlenia, resp. závažným duševným ochorením.
Po poskytnutí krízovej intervencie externí interventi odchádzajú a v škole zostáva
ŠPT, odborný zamestnanec alebo školský špeciálny pedagóg. Učitelia
zabezpečujú návrat detí a žiakov do normálnej rutiny v čo najväčšej miere. V
prípade potreby je odporúčaná opakovaná intervencia po 6 týždňoch od udalosti,
108

pre posúdenie dopadu udalosti, mieru adaptácie a využívanie zvládacích stratégií
u najviac zasiahnutých detí/žiakov a zamestnancov školy.
Sprievodný materiál s bližšími informáciami k podpornému opatreniu je
dostupný: SPRIEVODNÉ METODICKÉ MATERIÁLY
Cieľová skupina podporného opatrenia
Všetky deti/žiaci zasiahnuté krízovou udalosťou v škole.
Personálne zabezpečenie podporného opatrenia
Podporné opatrenie zabezpečuje (podľa § 145a ods. 2 písm. u) školského zákona):
o materská škola,
o materská škola pre deti so špeciálnymi výchovno-vzdelávacími potrebami,
o základná škola,
o základná škola pre žiakov so špeciálnymi výchovno-vzdelávacími
potrebami,
o stredná škola,
o stredná škola pre žiakov so špeciálnymi výchovno-vzdelávacími potrebami,
o centrum poradenstva a prevencie,
o špeciálne výchovné zariadenia.
Podporné opatrenia realizuje školský špeciálny pedagóg a/alebo odborný
zamestnanec školy, v spolupráci s centrom poradenstva a prevencie, alebo
odborný zamestnanec centra poradenstva a prevencie. Pri realizácii podporného
opatrenia školský špeciálny pedagóg a odborní zamestnanci v prípade potreby
spolupracujú s pedagogickými zamestnancami. Podmienkou na realizáciu
krízovej intervencie v školskom prostredí je absolvovanie akreditovaného
vzdelávania v krízovej intervencii a nadobudnutie potrebných kompetencií pre
prácu s detskou skupinou.
Forma poskytovania podporného opatrenia
109

Krízová intervencia sa realizuje s celými triedami alebo s menšími skupinami zvlášť
zraniteľných detí/žiakov. Krízová intervencia sa realizuje bez prítomnosti
pedagógov. Krízovú intervenciu zväčša realizujú 2 členovia intervenčného tímu
priamo v triede, ďalší zamestnanec je na chodbe pripravený stabilizovať
deti/žiakov, ktorí odídu z intervencie. Východiská pre realizáciu krízovej
intervencie sú rozpracované v Štandardoch odborných činností - Krízová
intervencia (VÚDPaP, 2021).
Odporúčaný rozsah podporného opatrenia
Rozsah podporného opatrenia závisí na charaktere a miere závažnosti krízy.
110
